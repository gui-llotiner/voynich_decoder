La istoria de Espania envolve tota la poplas e nasiones de la penisola iberian e la paises Espania, Andora, Portugal e Jibraltar. Lo estende de la Iberia preistorial, tra la asende e la declina de un impero global, asta la istoria resente de Espania como membro de la Uni European.
La umanas moderna ia entra a la Penisola Iberian ante 32 000 anios. Poplas e cultures diversa ia segue tra la milenios, incluinte la iberianes, tartesicas, celtas e celtiberianes, fenisianes, elinicas, punicas, romanes, suebas e visigotos.
En 711, la moros, un armada de berberes e arabis, ia invade e ia concista cuasi tota la penisola. En la 750 anios seguente, statos muslim autonom ia es constituida, e la area intera de controla muslim ia es conoseda como Al-Andalus.
Entretempo, la renas cristian en la norde ia comensa la recovre longa e lenta de la penisola, un prosede nomida la Reconcista, cual ia es concluida en 1492 con la cade de Granada.
La Rena de Espania ia es creada en 1492 con la uni de la Rena de Castelia e la Rena de Aragon. La viaja prima de Cristoforo Colombo a la Mundo Nova ia susede en la mesma anio, comensante la developa de la Impero Espaniol. La Incuisisio ia es instituida e la iudistes e la muslimes ci ia refusa converti ia es escluida de la pais.
En la tre sentenios seguente, Espania ia es la potia colonial la plu importante de mundo. Lo ia es la stato la plu potiosa en Europa e la potia global la plu importante en la sentenio 16 e en parte grande de la sentenio 17. La leteratur espaniol e artes bela e filosofia ia flori en esta tempo. Espania ia institui un impero vasta en America, estendente de California a Patagonia, e colonias en la Pasifica ueste.
Partal finansiada par la tesoros de la teritorios ultramar, Espania ia deveni envolveda en la geras relijial de Europa, perdente sua posesedas en Nederland, Italia, Frans e Deutxland, e engranada en geras contra Frans, England, Sveria e la Impero Osmanli en la Mediteraneo e en Africa norde. La geras de Espania en Europa ia gida a dana economial, e en la parte ultima de la sentenio 17 on ia esperia un declina gradal de potia su un dinastia Habsburg plu descurante e torpe. La declina ia culmina en la Gera de Erita de Espania, cual ia fini con la retrosede de Espania de un state de potia gidante ueste a un suordinada, an si lo ia resta (con Rusia) la potia colonial inisial.


== Lias esterna ==
Istoria de Espania
Istoria de Espania, PDF

==========

Europa es comun regardada como un de la sete continentes, ma fisical lo es un parte de la continente Eurasia. A la norde lo borda la Mar Artica, a la ueste la Mar Atlantica, a la este Asia, e a la sude la Mar Mediteraneo. La Montes Ural es la borda entre Europa e Sibir, cual on regarda como Asia norde.
La continente no ave la cuantia la plu grande de abitores, o la area la plu grande en la mundo, ma lo es famosa per sua istoria e cultur, e sua nivel grande de developa de siensa. Europeanes parla vera multe de linguas, de cual la plu parteni a la familia indoeuropean.

La Nasiones Unida divide Europa en cuatro partes:


==== Otra sudivides ====
Rena Unida
England
Cimri
Scotland
Er Norde
Frans
Corse
Bres
Espania
Catalunia
Euscaleria
Italia
Sisilia
Sardinia


== Vide ance ==
Istoria de Europa
Europa preistorial
Cultur de Europa
Uni European
Mares, golfos, e stretas

==========

Italia ave un de la istorias la plu rica e antica de la mundo. Relatada con la cultura ueste, con la istoria de Europa e de la sivilias de la Mediteraneo, lo inclui alga de la avenis istorial xef de la mundo ueste.
Italia ia erita de cultures antica como los de la etruscas e la latinas, ia es un loca de colonias de orijina elinica, celta e punica, e ia es la cuna de alga fenomenos cual ia marca la cultura ueste como la Impero Roman e la papia.
En la eda medieval, Italia ia es permanente divideda en un mosaica de sites-statos cual ia combate entre los per la domina de la Mediteraneo, con intervenis frecuente par la Eglesa Catolica e otra potias. Sua locas stratejial ia fa ce lo ia deveni la clave de la comersia european, e esta ia favore la republicas maral. La potia spirital de la pape, de ci sua seja es en Roma, ia produi efetos spesial en Italia.


== Eda medieval ==
La governa de Odoacre ia fini cuando la ostrogotos, su la gida de Teodorico, ia concista Italia. Esta ia gida a la gera goto contra la armada de la imperor bizantian Justiniano, cual ia ruina tota la pais con famion e epidemicas, ultima lasante un otra tribu germanica, la langobardas, a controla rejiones enorme de Italia. En 751 la langobardas ia saisi Ravenna, fininte la presentia bizantian en Italia sentral. Fasante un nova ataca pa la langobardas, la papia ia solisita aida de la francos.
En 756 la francos ia defeta la langobardas e ia dona a la papia la autoria legal su la sentro de Italia, tal establinte la Statos Papal. En 800, Carlo la Grande ia es coronida como imperor de la Impero Roman Santa par la Pape en la Basilica de San Petro. Pos la mori de Carlo la Grande (814), la impero nova ia desintegra pronto su sua seguores debil. Como resulta, on ia ave un vacua de potia en Italia. Esta ia coaveni con la alti de islam en la Penisola Arabi, Africa norde e Asia sude-este.


=== Renase ===
Italia ia es la sentro de la Renase, de cual sua floris de arciteta, leteratur, siensa, istoriografia e teoria political ia influe tota de Europa.


== Eda moderna ==
La istoria de Italia en la eda moderna ia es marcada par un domina stranjer e un declina economial. 


== Vide ance ==
Roma antica
Eda medieval en Italia
Renase italian
Geras italian

==========

La cultur de Iamna (de ucrainsce Ямна, "caveta") ia es un cultur de la eda de cupre tarde a la eda de bronze temprana, en la rejion entre la rio Bug sude, rio Dniester, e rio Ural (pd, la stepe Pontica), 3300 - 2600 aec. La nom refere a sua tradision tipal de entera: un caveta simple covreda como un colina peti, nomida un curgan.
La popla de la cultur Iamna ia es probable un misca entre la eurasianes norde de Sibir e un popla de Asia sude-ueste, relatada a la cultivores de la neolitica temprana de la Caucasos o Iran norde. La cultur material es multe simil a lo de la cultur Afanasevo en la montes Altai, de cual la popla no es jenetical distinguable.
Los es ance liada a cultures plu tarde cual ia estende tra Europa e Asia sentra, spesial la cultur de vasos cordida, ma ance la cultur de vasos campanin e la cultures Sintaxta, Andronovo, e Srubna. En esta grupos, partes de la cultur Iamna - la monta de cavalos, la stilos de entera, e a alga estende la economia pastoral. Studies jenetical ia indica ance ce esta poplas ia comparti partes grande de sua asendentes de la stepes.
En la teoria la plu asetada, la cultur es identifiada con la popla e la teritoria orijinal de la protoindoeuropeanes (vide Marija Gimbutas).


== Orijina ==
La cultur Iamna ia orijina en la area de la rio Don e rio Volga, de 3300 a 2600 aec. Lo ia es presededa par la cultur Hvalinske de la volga media e la cultur Repin (sirca 3950 - 3300 aec). Vasos de esta cultures es multe simil a los de vasos de Iamna. En la ueste, lo ia es segueda par la cultur de catacombas (2800 - 2200 aec); en la este, par la cultur Poltavca (2700 - 2100 aec). Esta du cultures ia es sequeda par la cultur Srubna (1800 - 1200 aec).
Algas (pe David W. Anthony) crede ce la cultur ia estende rapida entre 4000 e 3200 aec, pos la inventas de la monte de cavalos, cual permete ce la popla manaje manadas multe plu grande de bestias, e vagones cual pote transporta familias intera de un pasto a un otra. Plu, los ia developa un strutur sosial e political per manaje esta tribus estendeda (Pavel Dolukhanov). Estas alora permete la contata entra tribus de poplas variosa, posible incluinte poplas uralic, turcica, etc.


== Fabricadas ==


== Fontes ==
Anthony, David W. (2007), The Horse, The Wheel and Language: How Bronze-Age Riders from the Eurasian Steppes Shaped the Modern World, Princeton, NJ: Princeton University Press, ISBN 978-0-691-14818-2
Dolukhanov, Pavel M. (1996), The Early Slavs: Eastern Europe from the Initial Settlement to the Kievan Rus, New York: Longman, ISBN 0-582-23627-4

==========

La cultur de vasos cordida es un "orizon" arceolojial vasta de Europa entre sirca 2900 a 2350 aec, de la neolitica tarde, tra la eda de cupre, e fininte en la eda de bronze temprana. Lo ia inclui un area grande, de la rio Reno a la ueste a la rio Volga a la este, partes de Europa norde, sentral, e este.
La nom "cultur de vasos cordida" es un tradui de la deutx Schnurkeramik-Kultur, prima introduida par la arceolojiste deutx, Friedrich Klopfleisch en 1883. La nom refere a la impresas o ornas cordin en sua vasos. Lo ia es ance nomida la cultur de enteras singular, per sua tombas, e la cultur de axes de gera, de la axas comun incluida en la tombas de omes. 
Seguente W. Haak, la popla de la cultur ia es relatada jenetical prosima a la popla de la Cultur Iamna de la steppes de Ucraina e Rusia sude. Un teoria popular es ce la cultur iamna ia es composada de la popla protoindoeuropean, e ce los ia invade rapida par gera o lente par influe de cultur la areas de la cultur de Europa norde e este. La combina de la cultur Iamna e la cultures presedente de la area ia crea, seguente la teoria, la cultur de vasos cordida. Esta teoria sujeste ance ce la cultur de vasos cordida ia sperde la linguas protogermanica a protobaltoslavica. Plu, la cultur de vasos cordida ia mostra alga similia jenetica con la cultur sintashta, cual apare plu tarde, e ce esta ia es la orijin de la linguas protoindoiranica.
Arceolojistes nota ce la cultur de vasos cordida no ia es un cultur unida, car grupos cual ia abita un area jeografial tan vasta ia ave economias e modos de susista cual varia par rejion. A la mesma tempo, los ia ave alga cualias compartida trovada en tota grupos de la cultur, como sua metodos de entera, la vasos cordida, e la axas unica.
La cultur de vasos campanin ia coaveni partal con la estrema ueste de esta cultur, ueste de la rio Elbe, e ia contribui posible a la sperde de la cultur. An si la organiza sosial e ordina de colonias ia es simil a la cultur de vasos campanin, la cultur de vasos cordida no ia ave alga de la refinas cual ia deveni posible tra la intercambia e comunica par mar e  rios.
Esta cultur ia es presededa par la cultur Narva de Europa norde-este, la cultur de vasos embutin e la cultur de amforas globin de Europa norde-sentral. Lo esta segueda par la cultur de vasos campanin de Europa ueste, e la cultur Andronovo en Sibir ueste.


== Fontes ==
Beckerman, Sandra Mariët (2015). Corded Ware Coastal Communities: Using ceramic analysis to reconstruct third millennium BCE societies in the Netherlands. Leiden: Sidestone Press.
Haak, W.; et al. (1 June 2015). "Massive migration from the steppe was a source for Indo-European languages in Europe". [Nature. 522 ](207–211)

==========

La cultur Vinča (vintxa), ance conoseda como la cultur Turdaș o Turdaș–Vinča, es un cultur arceolojial de la eda neolitica en Serbia e partes de Transilvania en Romania, datida a la periodo 5700 a 4500 aec. Lo es nomida per sua loca tipal a Vinča-Belo Brdo, descovreda par arceolojiste serbsce Miloje Vasić en 1908. Lo ia es un colonia grande distinguida par la model de coloni e condui ritual. Tecnicas de cultiva ia es prima introduida a la rejion en la periodo de la neolitica prima temperada, e ia es plu developada par la cultur de Vinča. Esta ia permete un buma de popla e ia produi alga de la colonias la plu grande en Europa preistorial. La colonias ia manteni un grado alta de uniformia tra la intercambia de cosas ritual a distantes longa, ma probable no ia es unida political. La cultur es famosa per sua figures de animales e umanas, e per la usa de simboles, cual algas sujesta es la forma la plu temprana de protoscrive, ma la plu de espertas crede es sola decoras. An si la cultur no es normal videda como parte de la eda de cupre, lo es la esemplo la plu temprana de metalurjia de cupre.


== Jeografia e demografia ==
La cultur Vinča ia abita un rejion de Europa sude-este (pd la Balcanes), corespondente xef a Serbia, Cosovo, e partes de Romania, Bulgaria, Bosnia, Montenegro, Macedonia, e Elas moderna.
Esta rejion ia es ja colonida par sosias cultivante de la neolitica prima temperada, ma en la periodo de Vinča, la crese de popla ia condui a un nivel nonpresedente de grandia e densia, plu grande ca cualce otra cultur european de la eda. En alga casos, los suprapasa la sites de la Ejean e de la eda bronze temprana de Asia sude-ueste un milenio plu tarda. Un de la locas la plu grande ia es Vinča-Belo Brdo, aora un suburbe de Beograd, cual ia covre 29 ectare e ia ave tan multe como 2500 abitantes. La densia de colonias de Vinča temprana ia es 50 a 200 persones per ectare. Un loca ia es a Stubline de sirca 4850 aec, con un cuantia masima de popla de sirca 4000.
En sua fase plu tarda, la sentro de la rede de Vinča ia move de Vinča-Belo Brdo a Vršac, e la intercambia de fabricadas de osidian de Magiar moderna e e spondilo la Ejean ia deveni plu importante ca la figures de Vinča. Ultima, la rede ia perde sua coere e ia declina. Lo es posible ce, pos du milenio de cultiva intensa, la stresa economial causada par la descrese de fertilia de la solo ia es partal culpable per la declina.


== Cultiva e fabrica ==

La cultiva de la cultur ia introdui trigo, avena, e lino a Europa temperada, e lo ia usa orzo plu ca cualce otra cultures de Europa. Esta inovas ia crese la furni de colies e ia permete la fabrica de vestes de stofas de plantas en ajunta a de animales (pd lana e cuoro). On ave alga evidentes nondireta ce la cultivores de Vinča ia usa arados traeda par boves, cual ta pote ave un efeto major a la cuantia de labora umana nesesada per cultiva, e a la abri de areas nova de tera per cultiva. Multe de la locas la plu grande es a rejiones con tipos de solo cual ta nesesa aradi.
Areas cual no ia debe es cultivada ia es usada per pastoria transumante, en cual grupos de vilas de areas basa ta move sua bestias a areas alta prosima, saison par saison. Boves ia es plu importante ca oveas e capras, e (plu ca en otra cultures de la eda) los ia es usada per lete, cuoro, e per trae arados plu ca per carne. La moves saisonal a areas alta ia es ance usada per esplota la recursas de petras e minerales.
An si la cultur ia foca cresente sur plantas e animales domada, la economia ia usa ance recursas savaje. Un parte importante de la dieta de la popla de Vinča ia es composada de servos, senglares, uros, carpas, pex gatines, avias, sereales savaje, e frutas e nozes de la foresta. Ma estas ia es min importante ca la plantas cultivada e la animales domada.
Jeneral, fabrica en la rede de Vinča ia es fada a la nivel de la casa: On ave evidentes minima per spesiali economial a la nivel de la individua. An tal, alga ojetos fabricada mostra multe capasia tecnical. Un tecnica de du niveles ia es usada per produi vasos con surfases briliada o de multe colores, conoseda como "negra covreda" e "vasos de arco de sielo". A veses, sinabar e limonite polvida ia es aplicada a la arjila coceda per decora. La stilo de vestes pote es deduida de la figures con camisones con colos abrida e faldas decorada. Stofa ia es texeda de e lino e lana, e botones ia es fada de petra o concas ia es ance usada.

==========

La cultur Ertebolle (sirca 5300 - 3950 aec; dansce - Ertebølle, pronunsiada [ˈæɐ̯dəˌbølə]) es la nom de un cultur xasor-colior e pexor, e seramicor datida a la fini de la periodo mesolitica. La cultur ia es consentrada en Scandinavia sude, ma lo ia ave lias jenetical a cultures simil en Deutxland norde e Nederland norde. Lo es nomida per la loca de tipo, la vileta peti de Ertebølle a Limfjorden en Jutland, Danmarc. En la desenio de 1890, la Museo Nasional de Danmarc ia escava montones de concas de ostras, miscada con multe caracoles, osos, e fabricadas de oso, antler, e petra de foco, cual ia es evaluada como dejetadas de cosina. La cultur es multe simil a la cultur ellerbek de Schleswig-Holstein, nomida per la vileta Ellerbek prosima de Kiel, Deutxland.
En la desenios de 1960 e 1970, un otra cultur multe simil ia es trovada en la Noordoostpoldor en Nederland, prosima a la vileta Swifterbant, cual ia dona la nom a la cultur swifterbant. Lo mostra un cambia de xasor-colior e eleva de animales - xef boves e porcos, e la cultiva de orzo e trigo emmer. Como la cultur Ertebolle, los ia abita prosima a acua abrida, en esta caso la rietas, dunas de rio, e pantanes longo la rivas posglasial de la Overijsselse Vecht.  En la pasos forminte, contata con la cultur de vasos linial de vilas en Limburg ia es detetada.
Escavas resente mostra un continui local a, a min, 5600 aec, cuando la metodos de entera ia sembla la campos enteral en Danmarc e Sveria sude en tota detalias. Lo ia sujeste ce sola parte de un erita diversa ertebollin ia continui a la tradision swifterbant de la neolitica media (4200 - 3200 aec).
La cultur Ertebolle ia es cuasi contempora con la cultur de vasos linial, la produores de comedas a la sude. La popla de Ertebolle no ia cultiva ma ia usa gran en alga grado, cual ia debe es otenida de la popla a sude.
La cultur Ertebolle ia repone la cultur kongemose plu temprana de Danmarc. Lo ia es limitada a la norde par la cultur nostvet e cultur lihult. Lo es divideda entre un fase temprana en sirca 5300 - 4500 aec e un fase tarde en sirca 4500 - 3950 aec. Pronto pos 4200 aec, la cultur Ertebolle ia comensa estende longo la costa de la Mar Baltica a min tan distante como Rugen. Pronto pos, lo ia es reponeda par la cultur de vasos embutin.
En anios resente, arceolojistes ia trova ce la acronim EBK (de deutx: Ertebolle Kultur) conveni, paralel a la LBK per la cultur de vasos linial (en deutx: Linearbandkeramik) e TRB per la cultur de vasos embutin (en deutx: Tirchterbecher).


== Ambiente ==
La cultur Ertebolle ia aveni entre la periodo de clima atlantica e la fase litorinal de la basin de la Mar Baltica; cual es per dise, la clima ia es plu calda e umida ca oji, forestas caduca ia covre Europa, e la Mar Baltica ia es a niveles plu alta ca oji, e pote inonda a 5 o 6 metres plu alta ca oji. Jutland ia es un arcipelago. Pantanes ia es estendente, con partes de acua basa rica con pex. La ambiente mesma ia invita tal coloni.
La popla Ertebolle ia coloni sur capos, prosima o sur plaias, sur isolas, longa rios e estuarios a via de la forestas densa. La ambiente ia es la plu simil a la Mar Wadden parte de la Mar Norde de Nederland a Danmarc. La resulta de la cambias de niveles de mar en la periodo de la cultur Ertebolle es ce multe de la vilas es aora su 3 a 4 metres de acual. Algas ia es escavada par arceolojia su mar. La fabricadas es en states eselente de preserva, car lo ia es protejeda par la fango nonairobial. A la otra lado, moves de acua ia disturba multe abitadas.


== Restas cultural ==
La popla Ertebolle ia deriva sua nesesas en un varia de modos, ma xef de la mar. Los ia flori, manteni sua sania, e reprodui con un dieta de pex. Los ia es la mestres de la acuas interna, cual los traversa en canoas escavada con remos. Como multe poplas en istoria, los ia pote xasa balenas e focas de sua canoas. Sua materias ia es xef lenio, con osos, cornos, e petra de foco per funsiones cual nesesa surfases plu cur. Casas ia es xef construida de arboretas o lenio lejera. La materias coraji nos per vide los como abitantes temporal. Ma los ia pote ance pone la mor en semeteros usada per tempos longa. Posible la locas de abita ia es tempora, ma la teritorios no ia es tal.


== Antropolojia fisical ==
Restas sceletal es alga poca. Los ia es studiada e descriveda en detalia en la modo de antropometria. Sin usante la lingua spesial, la concluis major es esta: La popla Ertebolle e la popla presedente kongemose ia es de un tipo miscada. A un lado, los no ia difere multe de sceletos de la abitantes de Danmarc oji, ma la cualias de texeda mol, cual es conoseda sola tra reconstrui, pote es plu variada.
Multe cranios mostra marcas fasal o mesuras de la cromagnon. Esta tipo ia domina la periodo paleolitica tarde en Europa, reponente la neandertales. Analise jenetical par la siensistes de la Universia de Ferrara en Italia indica ce la cromagnones ia es asendentes de la popla de Europa oji.


== Evidente de desacorda ==
On ave alga evidentes de desacorda entre vilas Ertebolle: un testa de un flexa en la pelvis a Skateholm en Sveria; un punto de oso en un garga a Vedbæk, Zealand; un punto de oso en un peto a Stora Biers, Sveria. Plu sinifiante es evidente de canibalisme a Dyrholmen, Jutland, e Møllegabet a Ærø. On ave osos umana cual ia es rompeda per oteni la medula de oso. Car canibalisme no es praticada per oteni nuri, la esplica plu probable es ce la popla Ertebolle gerosa ia come ritual sua enemis per consuma sua potias.


== Cultures simil ==
La cultur Ertebolle es un de un tipo jeneral nomida mesolitica tarde, de cual otra esemplos pote es trovada en la cultur swifterbant, cultur zedmar, cultur narva, e en Rusia. Algas ta inclui la cultur nostvet e la cultur lihult a norde ance. La loca variosa par fratida e isolada, ma esta cualia pote es un acaso de descovre. Posible, si tota la locas su mar ia es conoseda, un cultur costal continuante ta apare de Nederland a la lagos de Rusia; ma esta debe alora es demostradas.


== Pexa ==
La comeda xef de la cultur Ertebolle ia es pex. Tre metodos de pexa ia es usada:trapa, onca, e lansa. Per trapa pex, la pexores ia construi sercas de bastones de nozeto sirca 4 metres de longia, situada vertical en la fango a la fondo de acua basa. La pex ia debe es ensircida par alga metodo e alora colieda. Trapas de vim ia es ance usada.
Pexores de la cultur ia pexa ance con oncas fabricada de la osos de servos roja, de cual a min un esemplo ia es trovada con la filo afisada. Los ia pexa ance con lansas fabricada de ases a cual dentes de nozeto ia es afisada. La barcos ia es canoas escavada min ca un metre de larga, propulsada par remos construida de ases a cual rondas folin o corin de lenio ia es afisada. Un strato de arjila ia es sperdeda a la fondo de la canoa per suporta carbones calda, cual ia es nesesada si on ta spende multe oras a la acua.
Deses de spesies de pex ia es trovada en la montones de dejetas. Plu comun es lusios, coregones, gados, e molvas a Østenkaer; anxoas, spinosas, e angilas a Krabbesholm; pexes plata, selacos a Yderhede; arenges, carpas, e percas a Egsminde. La presente de selacos e pexes de mar sujeste ce la pexores de Ertebolle ia vade a mar profonda. Lo no es serta esce los ia vade a mar en la canoas o los ia ave barcos plu grande ance.
A Lystrup Enge, Yderhede, e otra locas, la osos de setasios e focas ia es trovada, spesial de orcas e delfines. Lo es posible ce estas ia es encaliada a la plaias e taliada ala, en loca de es lansada a mar basa. La focas inclui la focas anelida, focas de gronland, e focas gris. Estas ia es comun en la Mar Litorina (la periodo de la Mar Baltica min salosa), ma no trovada en la Mar Baltica de aora. Como la setasios, los ia pote es caturada a plaias o en la acua basa.
La spesies trovada sujeste un demanda: esce la popla Ertebolle ave un industria de xasa setasios e focas, o esce la osos de foraje oportuniste. La taxe de viaja a mar en canoas per arponi setasios cual pote mata la viajores en un momento causa dutas. Ma los ia usa un lampa de gras - un bol peti en cual on pote ensende un peso de gras de balena con un mexa. La usa comun de esta lampa sujeste ce la popla ia xasa balenas plu frecuente ca foraje oportuniste.


== Xasa ==
La popla Ertebolle ia xasa comun la servos roja e la caprioles, e ance senglares, alces, e min comun la uros e, rara, un cavalo, probable savaje, cual ia abita la forestas de Europa. En la planos a este, cavalos es sola trovada asosiada con umanes. La senglares ia es aumentada par porcos con eritas miscada de Europa e Asia sude-ueste, otenida tra sua visinas, la cultivores neolitica, tan temprana como 4600 aec.
Animales con pelos valuada ia pote es fasil caturada: la castores, scurales, furones, texones, volpes, e linces. Pelos ia es posible usada per comersia entre tribus. Avias de mar ia pote es xasada en la pantantes e lagetas de la rejion: gavias, pelicanes, fasianes galin, grebes, cormoranes, sinies, e patos. Otras inclui la canes e la volpes, e du serpentes.


== Plantas ==
La popla Ertebolle ia colie bacas per come e ance ia preparada un cuantia de plantas savaje, judinte de la restas de semes de plantas cual no pote es comeda sin prepara. De la bacas trovada es frambosas, la rubos gris, fresas savaje. Min saborosa ma ancora comable ia es corneos, spinablancas, sorbos, pomas savaje, e frutas de rosa.
Alga semes ia es preparada como un gaxa en la periodos istorial, como cuercas e gliserias. Radises de la beta maral ia es ance preparada. Acel spesie es la asendente de la betas moderne. Vejetales verde pote es bolida de ortica, armol, e pede de ganso.
Alga pesos de seramica mostra impresas de gran, cual algas sujeste indica la usa de comedas importada de la sude. Serta, los no ia nesesa importa comedas e los ia es probable plu bon nurida ca la popla a sude. Analise de restas ardeda en un vaso indica ce lo, a min, ia es usada per fermente sangue e nozes. Algas ia divina, donce, ce la fermente de gran ia es usada per produi bir.
Final, fratis de stofas de Tybrind Vig ia es texeda en la tecnica de rede de ago de fibres de plantas filida.


== Casas ==
La multe vilas a la costa e en la interna varia entre abitadas grande e usada tra la anio e abitadas plu peti usada saisonal. Un vila ia es composada de cabanas, probable de subosca suportada par palos. La cabanas ia es en un ordina nonspesial. Cavetas de foco ia es locada esta la cabanas, cual sujeste ce la plu de funsiones de la vila ia es estra casa, con casas usada posible per no plu ca dormi e reserva. En acel eda la invernos ia es moderada. Un ximine esterna de Ronaes Skae ia es construida como un perimetre de petras sircante un ximineria sur cual lenio ardeda ia es trovada en un motif de raios. La lenio ia es colieda de la costa, e fungos ia es usada per esca.


== Seramica ==
Vasos ia es fabricada de arjila nativa miscada con arena, petra craseda, e materia organica. La vasos ia es fabricada par la tecnica de enrola, e ia es ardeda sur un leto abrida de carbon calda. Los no ia es simil a los de la cultur LBK neolitica prosima e pare es relatada plu a la tipo de seramica cual apare prima en la rejion Samara en Rusia sirca 7000 aec, e cual sperde longo la Rio Volga a la Baltica este e alora a ueste longo la costa. (Esta sujeste ce la popla ia es, posible, relatada a la popla uralica, e no a la indoeuropeanes, cual ia es sujesteda par alga linguistes ci nota ce la linguas germanica es la resulta de un suprapone de indoeuropean sur un forma temprana de uralica.)
Du tipos de seramica es trovada: un vaso e un lampa. La vaso ave un dui a su ronda cual magri a la colo, con un borda esvasada. La fondo ia es tipal formida a un punto o bulba (o embuto) de la mesma tipo cual suportada la vaso cuando lo ia es poneda en arjila o arena. On pote imajina un saleta de comedas movable composada de series de vasos poneda aora en la cabana, alora asta la foco, e alora en la strato de arjila a la fondo de un canoa.
La vaso ia es en grandias variosa, de 8 a 50 cm alta e de 5 a 20 cm larga. Decora pleni la surfas intera con bandas orizonal de impresas de ditos o ungias. Plu tarde en la periodo, la tecnica e decora ia deveni cuasi plu variada e sofisticada: la mures de la vasos ia es plu magra e motifes diferente ia es usada per la impresas: xevrones, marcas de cordas, e perforas fada par osos de animales. Manicos ia es a veses ajuntada, e la bordas a supra pote verje a la interna en loca de a estra.
La lampa de gras de balenas ia es moldida de un peso singular de arjila. La usa de tal lampas sujeste ce alga ativia ia aveni en la cabanas cuando la sol ia reposa.


== Utiles ==
La fabrica de utiles con petra de foco ia evolui a un nivel alta e unida, con axas con testas peti e flocida, flocos longa e magra como cotelas, e testos de flexas agu. Ma utiles ia es fabricada de multe materiales: puntos e forces de lenio, partes de la cornos de servos, e de osos taliada.


== Arte ==
Remos de Tybrind Vig mostra sinias de talia de lenio bon developada e estetica. Esta es un esemplo de la decora de pesos funsional. La popla ia ance brilia e grava pesos nonfunsional - pd per la arte mesma - de pesos de oso o corno. Motifes ia es xef jeometrial con alga representas de animales o persones. Ance presente (pe a Fanø) es representes de avias, senglares, e orsos en ambar. Joalas ia es fabricada de dentes de animales o concas. Lo no es clar si esta pesos ia simboli state o ricia.


== Entera ==
Semetero]]s, como los a Vedbæk e Skateholm, dona un cualia de sentante a la vilas. Ocer e cornos de servos ia es poned en alga enteras, ma no otras. Alga distinguis sosial ia pote esiste. On ave ance alga nota de dimorfisme sesal: la femes ia porta colaretas e sintures de dentes e concas. No posa spesial de la corpo ia es usada. E entera e seni ia aveni. A Møllegabet, un person ia es enterada en un canoa, cual algas vide como la comensa de la enteras en barcones de Scandinavia plu tarde.
Skateholm ia conteni ance un semetero per canes. La enteras ia es preparada e decorada la mesma como los de umanas. Lo pare ce la can ia es un animal multe valuada e es comun tratada como un person.

==========

Esta es la article Jeografia. La categoria Jeografia ave plu articles sur jeografia.
Jeografia es la studia de la surfas de la Tera e de sua aspetas fisical e sosial. La orijina de esta terma es la parolas elinica γη/γεια ("ge/geia"), cual sinifia "Tera", e γραφειν ("grafein"), cual sinifia "scrive"; leteral, "la scrive de la Tera".


== Ramos ==


=== Jeografia fisical ===
La jeografia fisical foca a jeografia como la siensa de la tera. Sua intende es comprende la problemes fisical e la difisiles de la litosfera, idrosfera, atmosfera e biosfera.
La jeografia fisical pote es divideda en multe categorias larga:

Biojeografia
Climatolojia
Meteorolojia
Jeografia costal
Jeodesia
Jeomorfolojia
Oseanografia
Idrolojia
Idrografia


=== Jeografia umana ===
La jeografia umana es la ramo de la jeografia cual foca a la studia de la prosedes cual formi la sosia umana. Lo ensirca la aspetas umana political cultural, sosial e economial.
La jeografia umana pote es divideda en multe categorias larga:

Jeografia cultural
Jeografia economial
Jeografia relijial
Jeopolitica
Demografia
Jeografia sosial
Jeografia urban


=== Jeografia integrada ===
La jeografia integrada es la ramo de la jeografia cual descrive la aspetas spasial de interatas entre umanas e la mundo natural. Lo esije un comprende de la aspetas tradisional de la jeografia umana e fisical, como ance la formas con cual la sosias umana conseti la ambiente.

==========

Africa este es la rejion la plu este en la continente de Africa, cual es definida variable par jeografia o jeopolitica. 
Par causa de la teritorios colonial de Africa este brites e Africa este deutx, la terma Africa este es comun (spesial en engles) usada per refere a la area cual aora es composada de la tre paises de Cenia, Tanzania e Uganda. An tal, esta no es la abitua de multe otra linguas, en cual la terma ave comun un contesto plu grande e sola jeografial, e donce inclui ance Djibuti, Ertra, Itiopia e Somalia a la norde, e Malaui, Mosambic, Zambia e Zimbabue a la sude.


== Jeografia e clima ==
Alga partes de Africa este es famosa per sua proportio de animales savaje, per esemplo la "sinco grande": la elefante, la bufalo, la leon (spesial la leones ugandan, masai e itiopian), la leopardo, la rinosero negra, e la gorila montanial, an si la cuantia de esta animales ia declina par causa de tensa grandida en tempo resente, spesial de la rinosero, la elefante e la gorila.
La jeografia de Africa este es comun con vista bela. Fortes tetonical global ia forma la falion de Africa este e Africa este se mesma. Africa este ave la Monte Kilimanjaro e Monte Cenia, la apicos la plu grande en Africa. Lo ance ave la lago la plu du grande de acua fresca en la mundo Lago Victoria, e la lago la plu du profonda en la mundo Lago Tanganyika.
La clima de Africa este es alga nontipal per un rejion ecuatoral. Lo es surprendente fria e seca en relata con sua latitude par causa de un combina de la altia jeneral alta de la rejion e la ombra de pluve de la ventas de monson ueste creada par la Montes Ruenzori e la Montania Itiopian. En fato, multe anios pote pasa en la costa de Somalia con no pluve.


== Paises ==

==========

La jeografia de Provinse Soria estende per la teritorio de la comensa de la basin idrografial de la Rio Duero. La provinse borda la provinses Burgos e Segovia de Castelia e Leon a ueste, con la comunia de Rioja a norde, con la provinse Zaragoza (en la comunia autonom de Aragon) a ueste e con la provinse Gudalajara (en Castelia-La Mancha) a sude.


== Jeografia fisical ==
La area de la provinse es 10 300 km 2. Sua altia media es 1 100 m causada par la fato ce lo ave pico teras basa (la provinse no ave multe montanias alta) e un estende grande de teras alta en la sentro de la provinse. La 60% de la provinse es situada entre 1000 e 1200 m.


=== Jeomorfolojia ===
La cualias jeomorfolojial de la provinse es:

Lo es situada sur la plano alta interna de la Penisola.
Lo es ensircada par la Sistem Iberian par la norde, este e surde; per la sude-este un coredor es abrida cual permete la sorti a la Depresa de la Rio Ebro, en cuando en la ueste continua la planos de Castelia-Leon.
La basin de la Rio Duero es un elemento de uni de la comunia autonom. En la Provinse Soria nase la rio e la 70% de la provinse es baniada par sua basin idrografial.


=== Sieras ===
La Sistem Iberian, con multe sieras.


=== Montanias xef ===
La montania xef de la provinse es:

Moncayo 2315 m
Pico de Urbión 1556 m
Puerto de las Tres Cruces 1380 m


=== Rios ===
La provinse parteni a du basines idrografial: la basin idrografial de la Duero e la basin idrografial de la Ebro.
La rio xef es la Rio Duero, cual nase en la provinse en la Apicos de Urbion, en la munisipa de Duruelo de la Sierra. En la cadenas de montes alta, la Rio Duero reseta multe rietas cual desende de la apicos como la Ebriellos a la destra e la Revinuesa a la sinistra. Esta ultima sorti de la Lagon Negra de Urbion, de orijina glasial. La tre rios, cual traversa la tera de foresta de pinos sorian, uni en la Lago de reserva de la Cuerda del Pozo. Pico ante ariva a Soria, la rio aseta la Rio Tera a la sinistra.
La rios de la provinse de la basin idrografial de la Ebro es la Cidueña, la Alhama, la Añamaza, la Queiles, la Manubles, la Nagima e la Jalon.


==== Lista de rios ====


=== Spasios natural ===
Altos de Barahona
Campo Taranz
Parque natural del Cañón del Río Lobos
El Picazo (Monteagudo de las Vicarías)
Encinar de Camparañón
Monumento natural de La Fuentona
La Toba (Fuentetoba)
Laguna Negra de Urbión
Monte Valonsadero
Parque natural de la Laguna Negra y los Circos Glaciares de Urbión
Picos de Urbión
Reserva natural del Sabinar de Calatañazor
Sierra de Urbión
Sitio paleontológico de Cerro Pelado
Urbión


=== Spasios natural protejeda ===

Parce Natural de la Canion de la Rio Lobos
Parce Natural de la Lagon Negra e la Circos Glaciares de Urbion


=== Otra spasios natural ===
Spasio Natural de Castroviejo
Spasio Natural Protejeda de la Lago de Reserva de la Cuerda del Pozo


=== Monumentos natural ===
La Fuentona


=== Conserveria ===
Conserveria de la Bosce de Ilex de Garagüeta
Conserveria de la Bosce de Juniperes de Calatañazor


== Jeografia umana ==


=== Comarcas ===


==== Comarca Almarza ====
Aldealices, Aldealseñor, Almajano, Almarza, Arévalo de la Sierra, Ausejo de la Sierra, Buitrago, Carrascosa de la Sierra, Castilfrío de la Sierra, Cirujales del Río, Estepa de San Juan, Fuentelsaz de Soria, La Losilla, La Póveda de Soria, Los Villares de Soria, Narros


==== Comarca Almazán ====
Adradas, Alentisque, Almazán, Alpanseque, Baraona,  Barca, Borjabad, Coscurita, Cubo de la Solana, Escobosa de Almazán, Frechilla de Almazán, Los Rábanos, Maján, Matamala de Almazán, Momblona, Morón de Almazán, Nepas, Nolay, Quintana Redonda, Soliedra, Tardelcuende, Taroda, Velamazán, Velilla de los Ajos, Viana de Duero, Villasayas


==== Comarca Berlanga ====
Arenillas, Barcones, Bayubas de Abajo, Bayubas de Arriba, Berlanga de Duero, Caltojar, Centenera de Andaluz, Fuentepinilla, La Riba de Escalote, Rello, Tajueco, Valderrodilla


==== Cameros ====
Montenegro de Cameros (la resta de munisipas parteni a La Rioja)


==== Campo Gómara ====
Aldealafuente, Aliud, Almaluez, Almazul, Almenar de Soria, Bliecos, Buberos, Cabrejas del Campo, Candilichera, Carabantes, Cihuela, Ciria, Deza, Gómara, Hinojosa del Campo, La Quiñonería, Pinilla del Campo, Portillo de Soria, Reznos, Tajahuerce, Tejado, Torrubia de Soria, Villaseca de Arciel


==== El Valle y La Vega Cintora ====
El Royo, Rebollar, Rollamienta, Sotillo del Rincón, Valdeavellano de Tera, Villar del Ala


==== Las Vicarías ====
Cañamaque, Fuentelmonge, Monteagudo de las Vicarías, Serón de Nágima, Torlengua


==== Comarca de Moncayo (Tierra de Ágreda) ====
Ágreda, Beratón, Borobia, Castilruiz, Cueva de Ágreda, Dévanos, Fuentestrún, Matalebreras, Noviercas, Ólvega,  San Felices, Trévago, Valdelagua del Cerro, Vozmediano


==== Pinares ====
Abejar, Cabrejas del Pinar, Casarejos, Covaleda, Cubilla, Duruelo de la Sierra, Herrera de Soria, Molinos de Duero, Muriel de la Fuente, Muriel Viejo, Navaleno, Salduero, San Leonardo de Yagüe, Talveila, Vadillo, Vinuesa (on ave plu munisipas, ma los aparteni a Provinse Burgos)


==== Tierra de Medinaceli (Comarca de Arcos de Jalón) ====
Alcubilla de las Peñas, Arcos de Jalón, Medinaceli, Miño de Medinaceli, Santa María de Huerta, Yelo


==== Tierras Altas ====
Cerbón, Cigudosa, Fuentes de Magaña, Las Aldehuelas, Magaña, Oncala, San Pedro Manrique, Santa Cruz de Yanguas, Suellacabras, Valdeprado, Valtajeros, Villar del Río, Vizmanos, Yanguas


==== Tierras de Burgo ====
Alcubilla de Avellaneda, Blacos, Burgo de Osma, Calatañazor, Caracena, Carrascosa de Abajo, Castillejo de Robledo, Espeja de San Marcelino, Espejón, Fresno de Caracena, Fuentearmegil, Fuentecambrón, Gormaz, Langa de Duero, Liceras, Miño de San Esteban, Montejo de Tiermes, Nafría de Ucero, Quintanas de Gormaz, Recuerda, Retortillo de Soria, Rioseco de Soria, Torreblacos, San Esteban de Gormaz, Santa María de las Hoyas, Ucero, Valdemaluque, Valdenebro, Villanueva de Gormaz


==== Comarca de Soria (Frentes) ====
Alconaba, Aldealpozo, Aldehuela de Periáñez, Arancón, Cidones, Fuentecantos, Garray, Golmayo, Pozalmuro, Renieblas, Soria, Valdegeña, Velilla de la Sierra, Villaciervos, Villar del Campo


=== Munisipas ===

La uni xef de maneja es la munisipas. On ave oji 183. La munisipa con la plu abitores es la capital. Lo es notable ce multe de los ave min ca 500 abitores. La area promedia de la munisipas es 56,30 km². En ajunta a la capital, on nota la munisipas Almazan e El Burgos de Osma. En 2017, longo la contia de abitores munisipal, la 20 munisipas la plu poplada ia es:

Si on ordina la provinses par la cuantias persental de abitores en la capital, Soria es a la numero 10 (44,1%, contra la 31,96% de tota Espania).


== Referes ==


== Bibliografia ==

==========

Africa sude es la rejion la plu sude en la continente de Africa, cual es diversa definida par jeografia o jeopolitica, e inclui alga paises. La terma Africa sude inclui jeneral Botsuana, Lesoto, Namibia, Sudafrica, e Suaziland. Alga fontes inclui ance Angola, Malaui, Mosambic, Zambia e Zimbabue
De un perspetiva political, on dise ce la rejion es unipolar, con Sudafrica como la potia rejional prima.


== Jeografia ==
La tereno de Africa sude es variosa, con forestas, savanas e desertos. La rejion ave e areas basa costal e montanias.
En relata a recursos natural, la rejion ave la cuantia la plu grande de mundo de platino e la elementos de la grupo platino: cromo, vanadio e cobalto, e ance de uranio, oro, titanio, fero e diamantes.


== Cultur e popla ==
Africa sude es la casa de multe cultures e poplas. Lo ia es poplada en la pasada par sanes, coicois e pigmeos en proportios vasta sperdeda. Par causa de la crese de la bantus, cual ia desloca la poplas pasada a la areas plu distante de la rejion, la majoria de etnicos en esta rejion – incluinte la zulus, la tsongas, la cosas, la suazis, la ndebeles norde e sude, la tsuanas, la sotos, la xonas, la balundas, la mbundus, la ovimbundus, la chagas, e la sucumus – parla linguas bantu. La prosede de coloni ia produi un cuantia relativa grande de abitores ci ave linias de familia european (africans, brites, portuges, etc) e asian (melaiu, barati, etc) en multe paises en Africa sude.


== Cultiva e securia de comeda ==
Alga fatores major cual afeta la securia de comeda en la rejion inclui nonstabilia political; governa povre; secias; crese de la cuantia de abitores; urbani; povria; crese basa de economia; politica cultival, acordas de comersia e governas nonsufisinte; degrada de recursos e la crese resente de aides.


== Paises ==


== Referes ==

==========

Siensa (de la parola latina scientia, "sabe") es un emprende sistemosa cual construi e organiza sabes en la forma de esplicas esaminable e predises sur la universa.


== Istoria ==


=== Anticia ===
Ante la inventa o descovre de la conseta de "natur" (elinica antica physis) per la filosofistes presocratal, la mesma parolas ia es usada per descrive la forma natural en cual un planta crese e la forma en cual, pe, un tribu adora un dio spesifada.


== Comunia siensal ==
La comunia siensal es la grupo de siensistes ci interata. Lo inclui multe sucomunias laborante en campos siensal spesifada e en instituidas spesifada.


=== Clasi ===
Siensas natural: Astronomia, biolojia, cimica, ecolojia, fisica, jenetica, jeolojia, matematica, medica, meteorolojia.
Siensas umana: Antropolojia, arceolojia, biografia, economia, filosofia, istoria, jeografia, lege, linguistica, politica, psicolojia, sosiolojia.


=== Leteratur ===
Un cuantia enorme de leteratur siensal es publicida. La jornales siensal comunica e documenti la resultas de la rexerca fada per la universias en otra instituidas de rexerca, servinte como un rejistra arcivida de siensa. La jornal siensal prima, Journal des Sçavans, segueda par Philosophical Transactions, ia comensa es publicida en 1665. De acel tempo la cuantia de revistas periodal ia crese. En 1981, un estima de la cuantia de jornales siensal e tecnical publicida ia es 11 500. La Biblioteca Nasional de Medica de Statos Unida catalogi aora 5516 jornales cual conteni articles con temas relatada a siensas de vive. An si la jornales es en 39 linguas, 91% de la articles es en engles.
La plu de la jornales siensal covre un sola campo siensal e publici la rexerca en acel campo.
Revistas siensal como New Scientist, Science & Vie e Scientific American covre la nesesas de un publica plu vasta e furni un resoma nontecnical de areas popular de rexerca, incluinte descovres e avansas en alga campos de rexerca.


== Bibliografia ==
Augros, Robert M., Stanciu, George N. (1984) The New Story of Science: mind and the universe, Lake Bluff, Ill.: Regnery Gateway. ISBN 0-89526-833-7
Cole, K. C. (1986) Things your teacher never told you about science: Nine shocking revelations Newsday, Long Island, New York.
Feynman, Richard "Cargo Cult Science"
Gopnik, Alison, "Finding Our Inner Scientist", Daedalus, Winter 2004.
Krige, John, and Dominique Pestre, eds. (2003) Science in the Twentieth Century, Routledge , ISBN 0-415-28606-9
Levin, Yuval (2008). Imagining the Future: Science and American Democracy. New York, Encounter Books. ISBN 1-59403-209-2
Kuhn, Thomas (1962) The Structure of Scientific Revolutions.
Villoro, J. (1982): Creer, saber, conocer, Siglo XXI Editores, México DF, ISBN 968-23-1151-9.

==========


== A ==
acustica – la ramo de fisica cual studia sonas e la persepi de los
adenolojia – la studia de glandes
airodinamica – siensa de aira movente e de la interatas entre la aira e corpos solida cual move tra lo
aironautica – siensa de viaja tra aira
agronomica – la siensa de maneja de tera e la produi de cultiva
algolojia – la studia de alges
anestesiolojia – la studia de anestesentes
anatomia – la studia de la strutur de la corpos
anemolojia – studia de la venta
antropolojia – la studia de cultures umana
abeolojia – la studia de abeas
arceolojia – la studia de la restas material de sosias pasada
astrojeolojia – la studia de jeolojia estrateran
astronomia – la studia de corpos spasial
astrofisica – la studia de la move e interata de materias spasial
audiologia – la studia de oia
avionica – la studia de aparatas eletrica per aviones


== B ==
biolojia – la studia de viventes
biocimica – la siensia cual studia prosedes cimical en viventes
biometrica – la aplica de analise statistical a analise biolojial
botanica – la studia de plantas, incluinte sua fisiolojia, strutur, jenetica, ecolojia, distribui, clasi, e importa economial


== C ==
cardiolojia – la ramo de medica cual studia maladias e nonormales de la cor
cartografia – la siensa e arte de la fabrica de mapas e globos
setolojia – la studia de balenas e delfines
cimica – studia de la cualias de materia
cronobiolojia – la studia de ritmos biolojial
climatolojia – la studia de clima
cosmetolojia – la studia de cosmeticas
cosmolojia – la studia de la universa
criminolojia – la studia de crimin e criminores
criobiolojia – la studia de viventes en situas fria
criptografia – la studia de codigos
sitolojia – la studia de selulas vivente


== D ==
demografia – la studia de poplas
dendrolojia – la studia de arbores
dermatolojia – la studia de pel


== E ==
ecolojia – la ramo de biolojia cual studia la relatas entre organismes e entre los e sua ambiente fisical
economica – la studia de ricas
egiptolojia – la studia de la lingua, istoria e sivilia de Egipte antica
eletrocimica – la studia de relatas entre eletrica e cimicas
endocriminolojia – la studia de glandes
entemolojia – la ramo de zolojia cual studia insetos
enzimolojia – la ramo de biocimica cual studia enzimas
epidemiolojia – la studia de epidemicas
epistemolojia – la studia de la fundas de sabe
ergonomica – la studia de persones laborante
etnolojia – la studia de la cualias de poplas diversa
etnomusicolojia – la studia de musica de etnicos variosa
etiolojia – la siensa de causas, spesial de maladias
etimolojia – la studia de orijines de parolas
esobiolojia – la studia de viventes estrateran


== F ==
farmacolojia – la studia de drogas e medisin
farinjolojia – la studia de la garga
fenomenolojia – la studia de fenomenos
filatelia – la studia e colie de selos postal
filolojia – linguistica istorial e la studia de testos antica;
filosofia – la studia de prinsipes fundal de siensa, lojica, etica, politica, e sabia jeneral
fisica – la studia de la cualias de materia, enerjia, e spasiotempo
fisiolojia – la studia de la prosedes de vive
fonolojia – la studia de la sonas de parla
formicolojia – la studia de formicas
fotobiolojia – la studia de la efetos de lus sur viventes
frenolojia – la studia desvalidida de bultos e indentes de la surfas de la testo
fisica – la studia de la cualias de materia, enerjia, e spasiotempo
fisiolojia – la studia de la prosedes de vive


== G ==
gastroenterolojia – la studia de la stomaco e intestines
jemolojia – la studia de jemes
jenealojia – la studia de la desende de familias
jeocimica – la studia de la cimica de la crosta de la tera
jeocronolojia – la studia de tempo jeolojial
jeografia – la studia de la surfas de la tera e sua abitores
jeolojia – la studia de la crosta de la tera
jeomorfojenia – la studia de la orijines e formas de tereno
jerontolojia – la studia de senesa e senesantes
glasiolojia – la studia de glasias e edas de glasi
grafolojia – la studia de scrive par mano
jinecolojia – la studia de la fisiolojia de femes e la trata de sua maladias


== H ==
emataulica – la studia de la move de sangue tra la dutos
ajiografia – la studia de santas
armonica – la studia de la acustica de musica
elmintolojia – la studia de vermes
ematolojia – la studia de sangue
epatolojia – la studia de la figato
eraldia – la studia de scermos familial
erpetolojia – la studia de retiles e amfibios
ierolojia – la studia de testos santa
istolojia – la studia de la texedas de viventes
istopatolojia – la studia de cambias de texedas malada
istoriografia – la studia de scrives istorial
orolojia – la siensa de la mesura de tempo
orticultur – la studia de jardines e ortos
idrodinamica – la studia de move en licuides
idrojeolojia – la studia de acua suteran
idrolojia – la studia de la cualias e moves de la acua de la tera
ijenia – la studia de manteni de sania, spesial par limpi


== I ==
ictiolojia – la studia de pexes study of fish
iconografia – la studia de imajes e simboles en arte e cultur jeneral
ideolojia – la studia de ideas e sistemes de ideas
imunolojia – la studia de imunia
insetolojia – la studia de insetos


== K ==
cinesiolojia – la studia de la mecanica de la move de la corpo
cinetica – la studia de la fortes produinte o cambiante move


== L ==
larinjolojia – la studia de la larinje
lepidoterolojia – la studia de papilios
lexicolojia – la studia de parolas e sua sinifias
linguistica – la studia de lingua


== M ==
magnetica – la studia de magnetes
malacolojia – la studia de moluscos
mamalolojia – la studia de mamales
marolojia – la siensa de la cualias e fenomenos fisical e biolojial de la mares
matematica – la studia de numeros, grandia, e formas
mecanica – la studia de efetos de enerjia sur cosas
metalurjia – la studia de alia e trata de metales
metafisica – la studia de la prinsipes de natur e pensa
meteorolojia – la studia de clima jeneral e la predise de clima local
metrolojia – la siensa de pesos e mesuras
microbiolojia – la studia de viventes microscopial
microclimatolojia – la studia de climas local
micropaleontolojia – la studia de fosiles microscopial
microscopia – la studia de cosas e viventes multe peti
minerolojia – la studia de minerales
morfolojia – la studia de formas e la developa de strutures
musicolojia – la studia de musica
micolojia – la studia de fungos
miolojia – la studia de musculos
formicolojia – la studia de formicas
mitolojia – la studia de mitos


== N ==
nasolojia – la studia de la nas
nematolojia – la studia de nematodos
neonatolojia – la studia de enfantes nova naseda
nefrolojia – la studia de la renes
neurolojia – la studia de la sistem de nervos
neuropsicolojia – la studia de la relata entre la serebro e condui
patolojia – la studia de maladias
numerolojia – la arte desvalidida de numeros
numismatica – la studia e colie de monetas
nanotecnolojia – la studia de la crea e usa de macinas multe peti


== O ==
ostetrica – la studia de comadria e pari
marolojia – la siensa de la cualias e fenomenos fisical e biolojial de la mares
odontia – siensa cual studia la strutur e maladias de dentes
oncolojia – la studia de tumores e canser
onomastica – la studia de nomes propre
ontolojia – la studia de la natur de tota cosas, mental e fisical
ovolojia – la studia de ovos
otopatolojia – la studia de maladias de la oios
otica – la studia de lus
otometria – la siensa de esamina la oios, spesial per la prescrive de un oculo
aviolojia – la studia de avias
ortografia – la studia de spele
osmolojia – la studia de ole e odores
osteolojia – la studia de osos
otolojia – la studia de la oreas
otorinofarinjolojia – la studia de la orea, nas, e garga


== P ==
pedolojia – la studia de enfantes, sua sania, eleva, e educa
pediatrica – ;a studia de maladias de enfantes
paleoantropolojia – la studia de umanas temprana
paleobiolojia – la studia de plantas e animales fosilida
paleontolojia – la studia de fosilesstudy of fossils
paleobotanica – la studia de plantas antica
parapsicolojia – la studia de fenomenos mental nonesplicada par siensa normal
parasitolojia – la studia de parasitoss
patolojia – la studia de maladas
pedagojia – la studia de educa
penolojia – la studia de crimin e puni
periodontica – la studia e trata de la jenjiva
pexolojia – la studia de pexes
planetolojia – la studia de planetas
podiatria – studia e trata de maladias de la pedes
primatolojia – la studia de primates
proctolojia – la studia de la ano e reto
prosodia – la studia e arte de la tecnicas de poesia
protistolojia – la studia de protistas
psicobiolojia – la studia de la aspetas biolojial de la mente
psicolojia – la studia de la mente e condui
psicopatolojia – la studia de la maladias de la mente
psicfisica – la studia de la relatas entre prosedes mental e fisical
pirotecnica – la studia de combusta par foco o esplode


== R ==
radiolojia – la studia de raios X e sua aplicas medical
reflexolojia – la studia de reflexes
reumatolojia – la studia de reumatisme


== S ==
scatolojia – la studia de feces o de leteratur lasiva
seismolojia – la studia de tremateras
lunolojia – la studia de la luna
semantica – la studia de sinifia en linguistica
semantolojia – la studia de la sinifia de parolas
semiotica – la studia de sinias e simboles
serolojia – la studia de seros, la diagnose de microbios en la sangue, e problemes en transfusa
sesolojia – la studia de condui sesal
xinolojia – la studia de Xina
sosiobiolojia – la studia de la fundas biolojial de condui sosial de umanas
sosiolojia – la studia de sosia
spetroscopia – la studia de spetro
speleolojia – la studia e esplora de cavas
spermolojia – la studia de semes
sponjiolojia – la studia de sponjas
statica – la studia de corpos e fortes ecuilibrida
simbolojia – la studia de simboles
simtomolojia – la studia de la sintomes de maladias
sintatica – la studia de la strutur de frases
sistemolojia – la studia de sistemes


== T ==
tasidermia – la arte de conserva e mostra animales mor
tasonomia - la studia de la clasi de animales, plantas, e microbios
tetonica – la studia de la strutur de cosas, spesial de construis e de terenos
teleolojia – la studia de causas e intendes
teratolojia – la studia de defetos en fetos e enfantes o otra nonormales en viventes
tanatolojia – la studia de moria e la costumes asosiada con lo
taumatolojia – la studia de miracles
teolojia – la studia de relijio e prinsipes relijial
termodinamica – la studia de la relata entre caldia e move
termolojia – la studia de caldia
mareolojia – la studia de mareas
topolojia – la studia de locas e sua cualias natural
toponimica – la studia de nomes de locas s
tosicolojia – la studia de venenas
traumolojia – la studia de feris e sua efetos
tipografia – la arte de primi e la usa de tipo
tipolojia – la studia de tipos de cosas


== U ==
urbanolojia – la studia de sites
urolojia – la studia de urina e la curso urinal


== V ==
vesilolojia – la studia de banderas
vitimolojia – la studia de vitimes e vitimi
vinolojia – la studia de vinos
virolojia – ramo de biolojia cual studias viruses
volcanolojia – la studia de volcanes


== X ==
xilolojia – la studia de lenio


== Z ==
zoolojia – la studia de animales
zoopatolojia – la studia de maladias de animales
zoofisiolojia – la studia de la fisiolojia de animales
Zoosemiotics – la studia de comunica entre animales
zootasonomia – la siensa de clasi animales


== Vide ance ==
Resoma de siensas
Resoma de disiplinas academial

==========

Asi la article sur medica. La categoria Medica conteni plu articles sur  medica.

Medica es la siensa e pratica de la diagnose, trata e preveni de maladias. La medica ensirca un varia de praticas de aida medical con la ojeto de manteni e restora la sania per la preveni e la trata de maladia. La medica contempora aplica la biomedica, rexerca biomedical, jenetica e tecnolojia medical per diagnose, trata e preveni feri e maladia, tipal per medisines o sirurjia, ma ance per terapias tan diversa como psicoterapia, agetas esterna e aparatos medical, entre otras. 


== Etimolojia ==
La parola "medica" en lingua franca nova veni de la latina medicus, cual sinifia "dotor medical, mediciste".


== Ramos ==


=== Siensias fundal ===
Anatomia es la studia de la strutur fisical de la organismes. Lo contrasta con sitolojia e istolojia, cual conserna strutures microscopial.
Biocimica es la studia de cimica aveninte en organismes vivente, spesial la strutur e funsiona de sua composantes cimical.
Biofisica es la siensa de la pertine de leges fisical a cosas biolojial
Biomecanica es la siensa de pertine de leges mecanical a la move o strutur de organismes
Biometria es la aplica de analise statistical a datos biolojial
Dermatolojia es la ramo de medica cual studia la diagnose e trata de maladias de pel.
Endocrinolojia es la ramo de fisiolojia e medica cual studia la glandes endocrin e ormones
Epidemiolojia es la siensa de epidemicas.
Farmacolojia es la ramo de medica cual studia la usas e efetos de drogas.
Fisiolojia es la ramo de biolojia cual studia la funsiona normal de organismes e sua partes.
Jenetica es la studia de erita e la varia de cualias eritada.
Imunolojia es la ramo de medica e biolojia cual studia imunia.
Istolojia es la studia de la strutur microscopial de texedas.
Microbiolojia es la ramo de siensa cual studia microbios.
Neurosiensa es la ramo de siensa cual studia la strutur e funsiona de la sistem de nervos e la serebro.
Sitolojia es la ramo de biolojia cual studia selulas.
Toxicolojia es la siensa cual studia la natur, efetos e deteta de venenas.


=== Spesialis ===
En la sinifia plu larga de "medica" on ave multe spesialis diferente. La developa de un spesiali es frecuente gidada par tecnolojia nova (como la developa de anestesentes produosa) o formas de labora (como la departes de crise). La spesiali nova gida en la crea de un corpo uninte de dotores e la prestijia de ave sua esamina propre.
En sirculos medical, spesialis usual ajusta a un de du categorias plu grande: "medica" e "sirurjia". "Medica" refere a la pratica de medica nonsirurjial, e la plu parte de la suspesialis nesesa instrui inisial en Medica Interna. Aora, alga spesialis de medica no ajusta a un de esta categorias, como radiolojia, patolojia o anestesia. La plu parte ia rami de un campo u otra supra.

Spesiali sirurjial
Spesiali interna: anjiolojia, cardiolojia, ematolojia, endocrinolojia, epatolojia, gastroenterolojia, jeriatria, nefrolojia, neurolojia, reumatolojia
Otra spesialis xef: anestesiolojia, dermatolojia, medica familial, neurolojia, oftalmolojia, pediatria, psiciatria.


== Vide ance ==
Anatomia
Fisiolojia
Maladias
Sirurjia
Medisines
Corpo umana
Parolas medical
Prefisas medical
Sufisas medical
Radises medical
Hippocrates
Dieta


== Lias esterna ==
Organiza Mundal de Sania (OMS)

==========

Esta es la article sur leteratur. La categoria Leteratur conteni plu articles sur leteratur.

Leteratur es cualce colie de obras scriveda, ma lo es ance usada plu streta per scrivedas spesifada considerada como un forma de arte, spesial novelas, teatrales, e poesias. Lo inclui ambos scriveda primida e dijital. En sentenios resente, la defini ia estende per inclui leteratur parlada, de cual multe ia es transcriveda. Leteratur es un metodo de rejistra, conserva, e transmete sabe e diverti. Lo pote ance ave un rol sosial, psicolojial, spirital, o political.
La terma es a veses usada como un sinonim de la nara leteratural, cual enclui naras scriveda con la gol de merita leteratural. Leteratur, como un forma de arte, pote ance inclui obras en jeneros variosa de libros de fato, como biografia, jornales personal, memorias, leteras, e esajos. En sua defini larga, leteratur inclui libros, articles, o otra informa scriveda fatal sur un sujeto spesifada.
Etimolojial, la terma deriva de latina literatura/litteratura, "aprende, scrive, gramatica," orijinal "scrive formida con leteras," de litera/littera, "letera." An con esta, la terma ia ance es aplicada a testos parlada o cantada.
Developas en tecnolojia de primi ia permete un distribui e sperde sempre cresente de obras scriveda, cual aora inclui leteratur eletronical.


== Scrivores famosa de leteratur ==
William Shakespeare
Johann Wolfgang von Goethe
Dante Alighieri
Miguel de Cervantes
Vergilio
Victor Hugo
Moliere
Hans Christian Andersen


== Novelas ==
The Hobbit


== Poesia ==
Omar Khayyam
Ilia Abu Madi
Gibran Khalil Gibran
Sitas de Shakespeare


== Lias esterna ==
Testos traduida a elefen


== Referes ==

==========

La leteratur latina inclui la esajos, istorias, poesias, teatrales e otra testos scriveda en latina.


== Linguistica e leteratur ==
La leteratur latina implica la refleta metalinguistical, pd la studia de latina e la istoria de la lingua latina.
La istoria de la lingua latina es la studia diacrona de la lingua.


== Istoria e leteratur ==
On pote dise ce la comensa de la leteratur ia aveni en 240 aec, cuando la spetaculo prima ia es presentada en Roma, scriveda par Livio Andronico, inisior de la leteratur latina.
La leteratur latina pote es divideda en la periodos seguente:

periodo de orijina (753 aec, fundi di Roma – 241 aec, fini de la Gera Punica Prima): mostras simple, tipal anonim
periodo antica (241 aec – 78 aec): en esta periodo la prima obras en prosa e poesia comensa es scriveda
periodo oro (78 aec – 14 ec), divideda en:
periodo de Cicero (78 aec – 43 aec)
periodo de Augusto (43 aec – 14 ec)
periodo arjento (14 – 117 ec)
periodo de dejenera (117 – 476)


=== Autores ===
En esta article nos va parla de la autores plu importante de la periodo republiciste ia es Livio Andronico, Gneo Nevio e Quinto Ennio asta aceles de la leteratur cristian en la eda imperal tarda, como San Ambrosio. 


=== Periodos ===


==== Eda anticin (sentenio 3 a 2 aec) ====
Epica - de Livio Andronico a Lucresio
Comedia anticin
Trajedia latina


==== Eda clasica ====
Eda de Cesar


==== Eda imperial ====
La filosofia, la novela, la poesia pos Augusto
La istoriografia e la retorica
La retorica pos Augusto
La epica pos Augusto
La leteratur cristian
Lias con la leteratur stranjer


=== Jeneros ===


==== Teatro ====
Trajedia: La eroes es fronti a sua destina e a la dios. Esta fronti fa nase emosia e compatia en la oservores.
Comedia: Lo presenta situas de umor. En Elas, lo ia es divideda en tre periodos:
Comedia antica: de la orijina a 400 aec. Representada xef para Aristofane.
Comedia media: de 400 aec a 323 aec.
Comedia nova: de 323 a 250 aec. Representada xef par Menandro.
La comedia roman ia imita la comedia nova elinica.


==== Poesia ====
Epica: Lo nara la aventuras de la pasada, tipal par un eroe. Lo es scriveda en persona tre e en strofes usante la exametre datilal. Lo ia nase en Elas con la Iliada e la Odisea e, en la comensa, ia es trasmeteda oral.
Lirica: Con multe formas e temas, lo parla de la sentis privata. En sua orijina, lo ia es resitada acompaniada par un strumento musical.
Elejia: Lo es un tipo de poesia lirica. En sua comensa ia ave un tema funeral ma temprana ia ave otra temas como ama, gera e moral.
Poema instruinte: Esta poemas vole trsmate ensenias relijial, moral o siensal. Alga esemplos es Laboras e dias par Hesiodo (Elas) e Mutas par Ovidio.
Fabula: Un nara corta con sinifia moral, con carateres como animales o fes.  Lo ave autores como Esopo en Elas e Fedro en Roma.
Epigram: Orijinal testos corta, jeneral en strofes, enscriveda sur petra en scultas o tombas. En la leteratur latina, lo ia cambia a un testo corta satirica.
Satira: Lo es un testo cual critica la tradisiones e vilia con un ojeto moralinte o burlante.


==== Prosa ====
Istoriografia: En Roma, lo ia contribui a reforti una sistem de valuas sentrida en la moral, la relijiosia e la patriotisme.
Retorica: Lo ia nase en Sisilia en la sentenio 5 aec con Corax de Siracusa e Tisia. En Roma ia es multe developada con la autor plu importante esente Cicero.
Prosa siensal e tecnical: En Roma ia apare libros con un ojeto pratical con temas multe variada.
Epistolografia: Lo es la jenero cual conserna scrive leteras.
Novela: Lo ia es la jenero ultima en apare. La prima novelas ia apare en la sentenio 2 aec. En Elas la tempa ia es xef viajas o amor en cuando en Roma ia es satira.

==========

Leteratur italian es la colie de obras scriveda en linguas parlada en Italia, e ance en latina.


== Orijina ==
La orijina de la leteratur italian es du literatures: la latina o roman e la medieval.


=== Italia en la periodo roman e la leteratur latina ===
En la sentenio 2 Roma ia comensa sua estende par concista, en alga sentenios, la rejiones de Italia, abitada par poplas de raza e lingua diversa, uninte los e creante un leteratur latina cual ia produi scrivores como Lucretio, Ciceron, Vergilio, Horatio, Livio, Ovidio e Tacito.
Ma a alga sentenios pos la mori de Cristo, la Impero Roman ia comensa sua declina e otra poplas de raza diversa ia entra a la teritorio, xef de orijina germanica, cual la romanes ia nomi "barbares". Esta ia produi la divide de la Impero en statos relatada con lunlotra par la fato de parla latina o de es cristian.


== Sentenio 13 (Duecento) ==
La periodo istorial cual estende de 1224, la data de composa de la Cantico delle creature par San Francesco d'Assissi, asta 1321, anio de la mori de Dante, distingui se par la cambias sosial e political e par la vive ativa inteletal e relijial.


=== Leteratur relijial ===
A la mesma tempo como esta composadas en Italia norde, un leteratur relijial en strofes ia nase, xef en Umbria, xef anonim, scriveda en la dialetos local.
1260 es la data cual marca la nase de la poesia relijial. Lo es la tempo cuando la frateria de la Disiplinores (Disciplinanti) ia nase en Perugia, su la gida de Raniero Fasani, usante la flajeli publica como medio de espia.


== Sentenio 14 (Trecento) ==


=== Entre Duecento e Trecento: Dante Alighieri ===
Tota la leteratur de la sentenio 13 ia es sinteseda en la linia fundal de Dante Alighieri e, como Giulio Ferroni scrive, crea a la mesma tempo modeles determinante per tota la leteratur italian. Sua formi cultural e sua esperia prima de poesia de la "dolce stil novo" ia aveni en la parte ultima de la sentenio 13, ma la plu parte de sua obras (incluinte la Comedia) ia es scriveda en la dudes anios prima de la sentenio 14.


=== Francesco Petrarca ===
Con Francesco Petrarca on abri un nova epoca en la cultur de Italia e de Europa. El, como Sapegno scrive, pote es regardada como la "padre spirital" de la Umanisme, car en el "la desira es multe forte per conose la anticas, per colie en cuantia grande la obras, per trae los de la oblida en cual los reposa enterada en la polvo de la bibliotecas moncal".


=== Giovanni Boccaccio ===
"Boccaccio, como Petrarca, ave consensia de la valores de la cultura clasica, sensada como un stimula a un sivilia nova, e ance el usa e perfeti la vulgar cual, en sua prosa, oteni un varia grande de tonos e ricia de vocabulario e strutur sintatical.


== Sentenio 15 (Quattrocento) ==
Pos la mori de Petrarca e Boccaccio e la flori de la Trecento, on vide en la Quattrocento un fenomeno cual per multe criticistes "pare interompe la curso comensada en la desenios prima de la Duecento" e cual pare es "un de la plu miseras de nosa istoria leteratural", an si on no descrive lo como "la crise de la Quattrocento", como la Migliorini dise.


== Sentenio 16 (Cinquecento) ==
En la desenios prima de la Cinquecento, on pote vide un produi leteratural de un nivel spesial, en jeneros leteratural diversa. On vade de la poesia de Ariosto (Orlando furioso) a "La Prinse", un trata de teorio political de Machiavelli; e de la Cortegiano de Castiglione a la lirica petrarciste de Pietro Bembo.


== Sentenio 17 (Seicento) ==
Torquato Tasso ia deveni la autor du de la plu grandes de la Renase, servinte la Corte Estense. El ia senti la sensura de la Contrareformi. Sua vive tormentada es un esemplo, ma sua poesias es ance. La temas recolieda en sua obras vide la fusa entre la antica e la moderna, tra la vide cristianinte de la Eglesa.
La obra de plu susede de Tasso es la '’Gerusalemme liberata’', un poesia epica en cual la poesiste dona gloria a la potia santa de la Eglesia e de Cristo en la mundo intera.


== Sentenio 18 (Settecento) ==


=== La eda de Lumina ===
La sentenio 18 es la sentenio de cambias grande. En Europa on vide la domina cultural e political de Frans, ma un serie de geras cambia la panorama political e la areas de domina. Italia es dominada en la norde par la osteraiceses ci, pos la pas de Aachen de 1748, ia sustitui per la domina espaniol; en la sude, la dinastia franses de la Bourbon ia domina.
Sardinia es unida a Piemonte e la Rena de Sardinia es formida, governada par la dinastia de la Savoia.


== Sentenio 19 (Ottocento) ==
La sentenio 19 italian en leteratur es marcada par tre corentes leteratural:

romanticisme
naturalisme
dejenerisme


=== Romanticisme ===
En la dui prima de la sentenio 19 un move cultural nomida romanticisme ia difusa tra Europa. La ideas romanticiste ia nase en Deutxland, estendente se de la move de Sturm und Drang, e la frates Friedrich e Wilhelm August von Schlegel ia fa ce on conose los. Esta ideas ia trova aderores en Frans e England. La romanticistes revalua la sentis, la pasion e la libria. Los ia senti la nesesa de Dio e ance un lia con la natur. De sua pesimisme e sua vitimisme, los ia ave la desira de rebela contra tota interlias moral. La scrivores xef de esta move en Italia ia es Giacomo Leopardi e Alessandro Manzoni.


=== Realisme ===
La realisme es un move leteratural cual estende en Italia en la tredes anios ultima de la sentenio 19 su la impulsa de un move franses analoja, la naturisme. Un cualia xef de la naturisme es la reveni a la natur, espresada tra la composa de obras leteratural cual ave como tema la realia umana e sosial (ance de la plu umiles), representada con severia siensal, con intende ce tota es empirical.


=== Dejenerisme ===
La dejenerisme es la move artal-leteratural cual ia developa en la anios prima de la sentenio 20. En esta periodo la poesistes e la scrivores ia senti stranjer en un mundo cual los ia regarda como materialiste. Los ia senti ce sola la sensosia pote fa ce los penetra en la misterios de la vive e desfisa se de la materialisme. Par esta causa, sua poesia es libre, lejera e simbolin. La scrivores italian xef de esta periodo es Giovanni Pascoli, Italo Svevo e Luigi Pirandello. La interpretor xef de la dejenerisme es Gabriele D'Annunzio, multe envolveda en la vive political de sua tempo, conoseda per sua poesias e leteratur multe duplinte, retorical e detaliosa.


== Refere ==


== Lias esterna ==
www. StoriaDellaLetteratura.it - Antonio Piromalli: Storia della letteratura italiana par Antonio Piromalli.

==========

Arte Nova (o "Art nouveau") es un stilo de arte e arciteta popular entre 1890 a 1905. La stilo es ance nomida Jugendstil (stilo de jovenes) en deutx (de la jornal Jugend, cual ia promove la stil), e Stile Liberty en italian, de la boteca de departes Liberty & Co. en London.
Arte Nova ia es un reata a la arte de la academia de la sentenio de 1800. Lo es multe "natural" – spesial con motifes floral – con formas stilida, fluente e curvida. Lo es ance un filosofia de arte cual dise ce un artiste debe ave arte como un parte de sua vive comun par aplica lo a tota cosas, como arciteta, mobilas, utiles, etc, e no sola depintas e scultas.
La stilo ia es forte influeda par la artiste txesce Alfons Mucha, cuando Mucha ia produi un litografi cual ia apare a 1 janero 1895 en la stradas de Paris como un anunsia per la presenta teatral Gismonda par Victorien Sardou, con la ator famosa Sarah Bernhardt.

==========

Arte deco es un stilo de arte e arciteta cual ia comensa en Paris en la desenio de 1920, e cual ia flori tra la desenio de 1930 e la eda de la Gera Mundal Du. La stilo ia influe tota areas de desinia, incluinte arciteta, la desinia de internas, desinia industrial, moda e joalas, depinta, artes grafica, e filma. La espresa "arte deco" ia deveni poplal pos un esibi en Paris en 1966 (Les Années 25: Art Deco) cual ia selebra un esibi en 1925 (Exposition Internationale des Arts Décoratifs et Industriels Modernes) cual ia es la culmina de stilo moderna en Paris. A sua plu bon, arte deco ia representa sofistica, encanta, usosia, e modernia.
En la desenio 1930, en la Grande Depresa, la stilo Arte Deco ia deveni plu vinseda. Materiales nova ia ariva, incluinte placas de cromo, aser nonosidinte e plastica. Un forma de esta stilo, nomida Streamline Moderne, ia apare en esta desenio, e lo ia distingui formas curva e surfases plana e briliante. Arte Deco es un de la stilos vera internasional, ma sua importa ia fini en la comensa de la Gera Mundal Du e la asende de stilos de modernisme funsional e la Stilo Internasional de arciteta cual ia segue.
La rascasielos american ia marca la apico de la stilo Arte Deco, los ia deveni la construidas moderna plu alta e reconosable en la mundo. Los ia es desiniada per mostra la prestijia de sua construores tra sua altia, forma, color e lumina a note. La rascasielos de New York, la construida Woolworth, en un stilo neoclasica, ia es completida en 1913.

==========

Arte dejenerada (deutx: Entartete Kunst) ia es un terma adotada per la nazis en Deutxland per descrive la arte moderna. Tal arte ia es proibida per es antideutx, iudi o comuniste en natur, e aceles identifiada como artistes dejenerada ia es punida. Estas ia inclui es refusada per es profesor, es proibida per esibi o per vende e, en alga casos, produi sua obras.
Arte Dejenerada ia es a titulo de un esibi, fada par la nazis en München en 1937. Lo ia es composada de obras de arte moderniste pendeda de forma caososa e acompaniada de un eticetas de testo burlante se de la obra. Desiniada per flami la opina publica contra la modernisme, la esibi ia viaja a diversa sites de Deutxland e Osteraic.
En cuando stilos moderna de arte ia es proibida, la nazis ia promove depintas e scultas cual ia es tradisional en la modo e cual ia loda la valuas de "sangue e solo" de puria razal, militarisme e obedi. Restrinjes simil ia es poneda a musica, cual ia debe es tonal e sin influes de jaz; la musica desaprobada ia es nomida musica dejenerada. Filmas e obras dramal ance ia es sensurada.