Viasat History הוא ערוץ טלוויזיה בבעלות חברת Viasat המשודר בארצות סקנדינביה ומזרח אירופה. הערוץ משדר תכנים העוסקים בהיסטוריה, תרבות וחברה. מטה הערוץ הוא בלונדון. הערוץ החל את שידוריו במדינות סקנדינביה בספטמבר 2004 ולאחר מספר שנים החל לשדר גם במזרח אירופה, באמצעות ערוצים ייעודיים עם כתוביות המצורפות לתוכניות הערוץ.
הערוץ לא מפיק תכנים לשידור בעצמו אלא רוכש תכנים מגופי הפקות אירופיים ואמריקאיים, ותוכניות ישנות ששודרו בעבר ב-BBC או PBS כ-3 עד 10 שנים לאחר מועד שידורן המקורי.
Viasat History משדר 24 שעות ביממה ומתחריו העיקריים הם ערוץ ההיסטוריה וערוץ נשיונל ג'יאוגרפיק.


== שידורי הערוץ ==
הערוץ החל לשדר ב-1 בספטמבר 2004, וכיום הוא משדר במדינות הבאות:

סקנדינביה: דנמרק, נורווגיה, פינלנד ושוודיה.
מזרח אירופה: אוקראינה, אסטוניה, בלארוס, לטביה, ליטא, מולדובה, פולין ורוסיה.
מרכז אירופה: בולגריה, הונגריה, צ'כיה, רומניה.
מאז 2012 הערוץ, יחד עם הערוצים Viasat Explore ו-Viasat Nature משדרים באיכות HD לצד SD.
ב-16 בינואר 2013 החל הערוץ לשדר בפורמט מסך רחב 16:9.


== סמלילי הערוץ ==


== ראו גם ==
Viasat Nature
Viasat Sport (שוודיה)
Viasat Explore
Viasat


== קישורים חיצוניים ==

 Viasat History, ברשת החברתית פייסבוק


== הערות שוליים ==

Science (מילולי: מדע) הוא כתב עת אקדמי של האיגוד האמריקני לקידום המדע הנחשב לאחד מכתבי העת המדעיים היוקרתיים בעולם. כתב העת יצא לראשונה ב-1880 ומאז יוצא לאור אחת לשבוע. המאמרים בו עוברים ביקורת עמיתים. לפורמט המודפס של כתב העת יש כ-130,000 מנויים. מאחר שהמנויים של מוסדות יחד עם גישה מקוונת לכתב העת משרתים קהל גדול, מוערך ציבור קוראיו של כתב העת כחצי מיליון איש לערך.
כתב העת מתמקד בפרסום מחקרים מקוריים חשובים וסקירות מחקרים, אך הוא מפרסם גם חדשות הקשורות למדע, דעות על המדיניות המדעית ונושאים נוספים המעניינים מדענים ואנשים המתעניינים במשמעויות הרחבות של המדע והטכנולוגיה. על אף שרוב כתבי העת המדעיים מתמקדים בנושא מסוים, Science וכתב העת המתחרה Nature מסקרים מגוון רחב של תחומים מדעיים. Science שם דגש מיוחד על ביולוגיה ומדעי החיים, עקב ההתפתחות בביוטכנולוגיה ובגנטיקה בעשורים האחרונים. מדד ההשפעה (האימפקט פקטור) של Science לשנת 2011 הוא 31.201 (על פי Thomson ISI).
אף על פי שכתב העת שייך לאגודה האמריקאית לקידום המדע (AAAS) , חברות באגודה אינה דרושה לפרסום מאמר בו.


== קישורים חיצוניים ==

 אתר האינטרנט הרשמי של Science (באנגלית)
 Science, ברשת החברתית פייסבוק
 Science, ברשת החברתית אקס (טוויטר)
 Science, ברשת החברתית אינסטגרם
 Science, סרטונים בערוץ היוטיוב


== הערות שוליים ==

Design science research הוא סוג מחקר במערכות מידע. DSR מגדיר סט של טכניקות אנליטיות ופרספקטיבות לפיתוח יישום (artifact) חדשני בתחום מערכות המידע, תיעוד השימוש ביישום וניתוח תהליך יצירתו משמשים את החוקר ליצירת תובנות תאורטיות אודות תחום המחקר אליו קשור היישום ולהבנה מעמיקה יותר של הבעיה שלשמה פותח היישום.
ב-DSR, התחומים הנחקרים הם מעט יותר פרגמטיים מטבעם מאשר אלו הנחקרים במחקר הסיבתי הקלסי. ניתן לראות במחקר מסוג DSR כתהליך שבא לשפר ולהבין יותר טוב את הביצועים האינדיבידואלים והארגוניים בסביבת מערכות המידע. קיימות שתי קבוצות מחקרים שונות של חוקרים בתחום ה-DSR, האחת היא קבוצת המחקרים של פרופסור אלן הבנר והשנייה היא של פרופסור ג'ואן ארנסט ואן אייקן. לפי פרופסור ואן אייקן מטרת ה-DSR היא לייצר ידע שישמש בעתיד מומחים שונים הפועלים בתחום בו עוסק המחקר ושלשמו פותח היישום בו עוסק המחקר. ניתן להבחין בין מטרת ה-DSR למטרות מחקרים מסבירים (explanatory sciences), מחקרים נטורליסטיים או סוציולוגיים שמטרתם לייצר ידע לתיאור, חיזוי והסבר תופעות שונות. לטענת האבנר המטרה העיקרית של DSR היא לייצר ידע שיסייע להבין טוב יותר תחום במערכות מידע, זאת באמצעות פיתוח היישום‏ (designed artifact).


== גורמים היסטוריים לפיתוח DSR ==
ניתן למצוא אלמנטים מרכזיים ומאפיינים של DSR בעבודות ומחקרים רבים שנעשו עוד מהימים הראשונים של מדעי המחשב. מדעני מחשבים ביצעו מאז ומעולם DSR מבלי לכנות בשם זה את עבודתם, הם פיתחו ארכיטקטורות חדשות למחשבים, שפות תכנות חדשות, מהדרים, אלגוריתמים, מבני וקובצי נתונים חדשניים, שיטות אחסון נתונים וכו'. לעומת מדעי המחשב, המחקרים הראשונים בתחום מערכות המידע התמקדו בניסוחים תאורטיים של גישות לפיתוח מערכות ושיטות. פילוסופיית המחקר הדומיננטית הייתה לצבור חומר תאורטי על מנת שההשערות בתחום יהיו מבוססות על מגוון עשיר של מקורות. מחקרים שנעשו מתחילת שנות ה-90 ואלך גרסו כי אסטרטגיה זו של פיתוח תאוריה מחקרית עם השלכות מעשיות נשארה בתחום האקדמי ולמעשה נכשלה כישלון חרוץ ביכולתה לעניין את הסביבות הארגוניות שעובדות בפועל עם מערכות מידע. כישלון זה הוביל לפיתוח מתודולוגיות פרקטיות דוגמת ה-DSR.


== מאפייני ה-DSR ==
DSR מתבצע באמצעות רצף של פעילויות מומחים אשר יוצרים מוצר או יישום חדשני. היישום מאפשר לחוקר להבין טוב יותר את תחום המחקר בו הוא עוסק, פיתוח הכלי למעשה מביא את החוקר לניסוח מחדש של הבעיה הנבדקת, מה שמביא גם לפיתוח טוב יותר של הפתרון וכך באופן איטרטיבי שוב מתבהרת גם הבנת הבעיה. היישום הסופי שנוצר על ידי החוקר נוצר באמצעות אותה לולאה שתנאי העצירה שלה מגיע כאשר היישום מתכנס לכדי פתרון שאינו משתנה. לפי ואן אייקן, ניתן להגיד ש-DSR מהווה מחקר מסוג mode 2 בכך שהמחקר הוא חוצה תחומים וכי הוא מכוון לכדי יצירת פתרון שיהיה רלוונטי לגורם המממן את המחקר. זאת לעומת מחקר מסוג mode 1 שתוצריו רלוונטיים אך ורק תחום מחקרי אחד ותוצריו הם אקדמיים בלבד. קיימים 7 קווים מנחים בביצוע DSR: 

תיכון כיישום - מחקר שהוא DSR חייב לייצר יישום חיוני דוגמת מודל, שיטה או כלי מוחשי כלשהו.
רלוונטיות הבעיה – המטרה ב-DSR היא לפתח פתרונות מבוססות טכנולוגיה לבעיות עסקיות הרלוונטיות למציאות החוץ אקדמית.
הערכה רציפה של היישום– היעילות והאיכות של היישום שנוצר חייב להיבדק באופן קפדני באמצעות שיטות בדיקה תקפות מבחינה מדעית.
תרומה מחקרית - DSR אפקטיבי חייב לספק תרומה משמעותית דוגמת פיתוח תאוריה, יצירת מתודולוגיה סדורה לפיתוח כלי וכו'.
קפדנות מחקרית – DSR חייב להיעשות תוך התייחסות לשיטות ממחקרים דומים שנעשו בעבר.
יצירת היישום כתהליך חיפוש – החיפוש אחר יישום אפקטיבי דורש שימוש באמצעים קיימים ליצירת כלי מוחשי תוך העמקת ההבנה ויצירת חוקים חדשים בתחום הנחקר או אפילו הגדרה מחדש של התחום אם יש צורך בכך.
נגישות המחקר – DSR הוא מחקר שצריך להיות נגיש מחד לאנשי תעשייה מוכווני טכנולוגיה וניהול ומאידך לחוקרים שעשוים להפיק תועלת מהתובנות המחקריות העולות ממנו.


== בחינת ההשערות ומודל 3 המעגלים ב-DSR ==
ניתן לחלק את אופן בחינת ההשערות במחקר שהוא DSR לשני סוגים – סוג אחד הוא בחינת השערות בסביבה מלאכותית (artificial evaluation) תחתיו נכנסות בדיקות מעבדה, ניסויים, סימולציות, הוכחות מתמטיות וכו'. הסוג השני הוא בחינת השערות בסביבה טבעית (naturalistic evaluation) – בגישה זו הבחינה היא תמיד אמפירית ועל כן תחת הגדרה זו נכנסות שיטות כמו חקר מקרה, ביצוע סקרים, ומחקר פעולה (action research). ניתן לראות DSR כהתגלמות של 3 מעגלים הקשורים באופן הדוק זה לזה. מעגל הרלוונטיות (relevance cycle) הוא המעגל שמייצג את תיכון היישום, מעגל זה מייצג את הכלי המפותח כקלט להבנת התחום אותו אנו חוקרים ובנוסף במעגל זה נקבעים הקריטריונים המוסכמים להערכת תוצאות המחקר. המעגל השני הוא ה-rigor cycle, במעגל זה על החוקר להבטיח כי היישום המפותח אכן חדשני, זאת באמצעות סיכום מעמיק והתמצאות במחקרים שנעשו עד כה בתחום, ההנחה היא כי הכלי יכול להיות חדשני אך ורק אם נמצא בבירור כי היישומים הקיימים לא עונים על הדרישות הקיימות ולא מסייעים להבין טוב יותר את הבעיה מולה עומד החוקר. המעגל המרכזי הוא ה-design cycle שמהווה למעשה את החיבור בין שני המעגלים האחרים. מעגל זה מתאר את הקשר הרציף וההתכתבות המתמדת שצריכה להתבצע בין ה-rigor cycle לבין ה-relevance cycle.


== דוגמאות למחקרים מסוג DSR ==
קיימות מספר דוגמאות למחקרים מסוג DSR, לרוב בתחום איכות המידע ואיכות הנתונים. בשנת 2012 פורסם על ידי החוקרים אוסטרובסקי והלפרט מאוניברסיטת דבלין מחקר שמטרתו להוות דוגמה לביצוע מחקר מסוג DSR, במסגרת המחקר פותח כלי תומך החלטה כאשר מטרת הכלי הייתה לבחון זווית מסוימת של התאוריה לפיה להצגת מידע (information representation) יש השפעה על איכות המידע (נכונות המשתמש להשתמש בו). אוסטרובסקי והלפרט מציגים את תהליך המחקר לפי הקווים של DSR כאשר בחינת ההשערות נעשית בכלים ניסויים שמופעלים על הכלי המפותח. במחקר נוסף שנערך על ידי אותם חוקרים בשנת 2012 הודגם כיצד מעורבות אנושית בקביעת טכניקת אומדן איכות המידע משפרת את טכניקת אומדן איכות המידע, זאת באמצעות חקר מקרה שכלל בניית יישום (artifact) בהתאם לקווים המנחים של DSR.
בישראל, מחקר שנערך באוניברסיטת בן-גוריון בשנת 2010 הציג באמצעות פיתוח יישום לפי עקרונות ה-DSR כיצד שילוב מנגנוני המלצה מבוססי שימוש בנתוני עבר משפיע על איכות קבלת ההחלטות בכלים תומכי החלטה. מחקר נוסף שנערך בבן-גוריון הציג יישום ששימש כאמצעי לבחינת ההשערה לפיה הוספת אלמנטים של רשתות חברתיות למערכת תומכת החלטה משפיעה על תהליך קבלת ההחלטות של המשתמש במערכת.


== הערות שוליים ==

Culture הוא אלבום האולפן השני של הרכב ההיפ הופ האמריקאי מיגוס. האלבום יצא לאור ב-27 בינואר 2017, על ידי חברות התקליטים קוואליטי קונטרול מיוזיק, YRN ת'ה לייבל ו-300 אנטרטיינמנט. האלבום מכיל הופעות אורח של די ג'יי חאלד, ליל עוזי ורט, גוצ'י מיין, 2 צ'יינז וטראוויס סקוט, כשבהפקה המוזיקלית השתתפו מפיקים כגון מורדה ביטס ומטרו בומין, בין היתר.
האלבום נתמך על ידי שלושה סינגלים: "Bad and Boujee",‏ "T-Shirt" ו-"Slippery". האלבום קיבל ביקורות חיוביות ממבקרי המוזיקה והגיע היישר אל המקום הראשון במצעד הבילבורד 200. הוא הגיע גם לצמרת מצעד אלבומי ה-R&B/היפ-הופ, והפך לאלבום הראשון של מיגוס בצמרת שני המצעדים. הוא הגיע היישר אל המקום הראשון גם במצעד האלבומים הקנדי. ביולי 2017 זכה האלבום בתואר הפלטינה מטעם איגוד תעשיית ההקלטות האמריקאי. הוא אף הועמד לפרס גראמי בקטגוריית "אלבום הראפ הטוב ביותר" בשנת 2018.


== דירוגים ==


== רשימת רצועות ==


== מיקומי שיא ==


== נתוני מכירות ==


== קישורים חיצוניים ==
 מידע על האלבום Culture באתר MusicBrainz
 מידע על האלבום Culture באתר AllMusic
 האלבום Culture באתר Discogs
 האלבום Culture באתר ספוטיפיי
 האלבום Culture באתר אפל מיוזיק


== הערות שוליים ==

Culture III הוא אלבום האולפן הרביעי של הרכב ההיפ הופ האמריקאי מיגוס, והאחרון שיצא לפני מותו של טייקאוף. האלבום יצא לאור ב-11 ביוני 2021, על ידי חברות התקליטים קפיטול רקורדס, מוטאון וקוואליטי קונטרול מיוזיק. האלבום הוא השלישי והאחרון בסדרת האלבומים של מיגוס, Culture, והוא יצא לאחר אלבומם השלישי Culture II, שיצא ב-2018 ואלבומי סולו הבכורה של כל חברי ההרכב, שיצאו בין אוקטובר 2018 לפברואר 2019. האלבום תוכנן במקור לצאת בקיץ 2020, אך נדחה בעקבות מגפת הקורונה.. האלבום מכיל הופעות אורח של דרייק, קארדי בי, פולו ג'י, פיוצ'ר, ג'סטין ביבר, ג'וס וורלד ו-YoungBoy Never Broke Again. האלבום נכלל במקום העשירי ברשימת "10 האלבומים הטובים ביותר של 2021: רשימת הצוות - בחירתו של ג'ואל אוארטו" על ידי מגזין Yahoo!.


== רשימת רצועות ==


== מיקומי שיא ==


== קישורים חיצוניים ==

 אתר האינטרנט הרשמי של Culture III
 מידע על האלבום Culture III באתר MusicBrainz
 מידע על האלבום Culture III באתר AllMusic
 האלבום Culture III באתר Discogs
 האלבום Culture III באתר אפל מיוזיק
 האלבום Culture III באתר Last.fm


== הערות שוליים ==

Culture Club (בתעתיק לעברית: קאלצ'ר קלאב; בתרגום חופשי לעברית: מועדון תרבות), הייתה להקת פופ בריטית זוכת פרס גראמי, שפעלה בין השנים 1986–1981 ולאחר מכן התאחדה וחזרה לפעול בין השנים 2002–1998. סולן הלהקה והמוכר מבין חבריה היה בוי ג'ורג'. שאר חברי ההרכב המקורי של הלהקה היו ג'ון מוס, מייקי קרייג ורוי היי.


== היסטוריה ==


=== 1981-1983: הקמת הלהקה והאלבום הראשון ===
בשנת 1981, בוי ג'ורג' נהג לשיר מדי פעם עם להקת "באוו וואו וואו", תחת שם הבמה "לוטננט לאש". הפופולריות שהחל לצבור גרמה לחיכוכים בינו לבין סולנית הלהקה, ושיתוף הפעולה ביניהם הסתיים. ג'ורג' החליט להקים להקה משלו. תחילה גייס את מייקי קרייג, לאחר מכן את ג'ון מוס והאחרון שהצטרף היה רוי היי. השם שנבחר ללהקה, "מועדון תרבות", שיקף את הרקע האתני הרב-תרבותי של חבריה: זמר אירי קרוס-דרסר (ג'ורג'), ג'מייקני (קרייג), מתופף יהודי (מוס) ואנגלו-סקסי אנגלי (היי).
הלהקה הקליטה כמה שירי ניסיון (דמו), במימונה של חברת התקליטים EMI, שלא התרשמה והחליטה שלא להחתים את הלהקה על חוזה הקלטות. חברת וירג'ין רקורדס שמעה את הקלטות הניסיון והחתימה את הלהקה על חוזה בבריטניה, וחברת אפיק רקורדס הפיצה את אלבומיה בארצות הברית.
אלבומה הראשון של הלהקה, "Kissing to Be Clever", יצא בשנת 1982. האלבום הגיע למקום החמישי במצעד האלבומים הבריטי, ולמקום ה-14 במצעד האלבומים האמריקאי. שני הסינגלים הראשונים מהאלבום לא הצליחו להיכנס לרשימת 100 הגדולים במצעדי הסינגלים של בריטניה וארצות הברית, ולא זכו להשמעות בתחנות הרדיו. ההצלחה הגדולה הגיעה עם שחרורו של הסינגל השלישי מהאלבום, "Do You Really Want to Hurt Me", שהושפע מסגנון הרגאיי. השיר זכה להצלחה עולמית והגיע למקום הראשון במצעדי הסינגלים ב-12 מדינות, ביניהן בריטניה, קנדה, גרמניה ואיטליה. בארצות הברית הגיע השיר למקום השני במצעד. מראהו האֶקְסְצֶנְטְרִי והאנדרוגיני של ג'ורג' ושערו הארוך גרמו לכך שהופעת הבכורה שלהם בתוכנית "טופ אוף דה פופס" עוררה הדים ותגובות כגון "מר (או שמא זו גברת?) מוזר" מצד הצהובונים והמגזינים, שפרסמו את תמונותיו על עמודי השער שלהם. פיט ברנס, סולנה של להקת "Dead or Alive", טען מאוחר יותר שהוא היה הראשון שהופיע עם כובעים גדולים, סרטים ובגדים צבעוניים. על כך נהג ג'ורג' להשיב: "מה שחשוב זה לא מי עשה את זה ראשון, אלא מי עשה זאת טוב יותר". השיר הפך להצלחה בעולם גם בזכות הקליפ שצולם ללהיט, בו מופיע בוי ג'ורג' עם חולצה עליה הכיתוב בעברית "תרבות אגדה", לימים יאמר שהייתה טעות בכיתוב, כי מתחת לאות ג' היה סימן ניקוד "קובוץ", והפך את המילה לאגודה, ולא לאגדה כפי שהתכוונו.
הסינגל הרביעי מהאלבום, "Time", בסגנון R&B, הגיע גם הוא לעשרת הגדולים במצעד האמריקאי (מקום שני) ובמצעד הבריטי (מקום שלישי). הסינגל החמישי, "I'll Tumble 4 Ya", יצא רק בארצות הברית ובקנדה, והגיע למקום התשיעי במצעד האמריקאי. בכך הפכה הלהקה להיות הראשונה מאז הביטלס שהצליחה להכניס לעשרת הגדולים בארצות הברית שלושה להיטים מתוך אלבום בכורה. אלבום הבכורה עצמו מכר בעת יציאתו מעל 2 מיליון עותקים בארצות הברית ועוד 3 מיליון עותקים בשאר רחבי העולם, והפך את בוי ג'ורג' לכוכב בינלאומי.


=== 1983-1984: האלבום השני וההצלחה הבינלאומית ===
אלבומה השני של הלהקה, "Colour by Numbers", יצא בשנת 1983 והפך לאלבומה המצליח ביותר. האלבום הגיע למקום הראשון במצעדי האלבומים של בריטניה ויפן, ולמקום השני במצעדי האלבומים של ארצות הברית ונורווגיה, ומכר בעת יציאתו כ-4 מיליון עותקים בארצות הברית ועוד כ-5 מיליון עותקים בשאר העולם. הסינגל הראשון מתוך האלבום, "Church of the Poison Mind", הגיע לעשרת הגדולים במצעדים בבריטניה ובארצות הברית, והמשיך את קו ההצלחה של הלהקה. הסינגל השני, "Karma Chameleon", הפך ללהיטם הגדול ביותר והיה הסינגל המצליח ביותר של הלהקה. הוא הגיע למקום הראשון במצעד הסינגלים הבריטי, עם מכירות של 1.4 מיליון עותקים, שהפכו אותו לסינגל הנמכר ביותר בבריטניה ב-1983. הסינגל הגיע למקום הראשון ב-15 מדינות נוספות, בהן ארצות הברית, קנדה, נורווגיה ואוסטרליה, והיה לאחד מ-20 הסינגלים הנמכרים ביותר בעולם בשנות השמונים. סינגלים נוספים שיצאו מהאלבום וזכו להצלחה היו: "Miss Me Blind", "It's a Miracle", ו-"Victims".
ב-1984 זכתה הלהקה בפרס גראמי בקטגוריית "האמן החדש הטוב ביותר". בנאום התודה שלו, אותו נשא באמצעות לוויין, אמר ג'ורג': "תודה אמריקה. יש לך סטייל, יש לך טעם, ואת יודעת לזהות דראג קווין טובה כשאת רואה אותה". באותה שנה הלהקה הייתה מועמדת גם לפרס גראמי בקטגוריית "להקת הפופ הטובה ביותר", וזכתה בפרס המוזיקה הבריטית בקטגוריית "הלהקה הבריטית הטובה ביותר".
הלהקה התבקשה לכתוב שני שירים לפסקול הסרט "חלומות אלקטרוניים" מ-1984. ג'ורג' והיי כתבו את "The Dream" ואת "Love Is Love", שיצא במספר מדינות גם כסינגל, והפך ללהיט בקנדה וביפן.
למרות ההצלחה הגדולה, החלו לצמוח בעיות בלהקה, ונוצרו בקיעים ראשונים במערכת היחסים בין חבריה. ג'ורג' החל להשתמש בסמים לעיתים קרובות. בנוסף, ג'ורג' ומוס החלו לנהל רומן, ללא ידיעתם של שאר חברי הלהקה באותה עת. הקשר ביניהם נמשך למעלה מ-4 שנים, היה סוער, וכלל אלימות פיזית ומילולית. הלחץ להסתיר את הקשר מהעיתונות ומהציבור החל לתת את אותותיו על הלהקה.


=== 1984-1986: האלבומים השלישי והרביעי והתפרקות הלהקה ===
אלבומה השלישי של הלהקה, "Waking Up with the House on Fire", יצא בשנת 1984. האלבום הגיע למקום השני במצעד האלבומים של בריטניה, ולמקום ה-26 במצעד האלבומים של ארצות הברית, והוא נחשב לאכזבה הן מבחינה מסחרית והן מבחינת הביקורות הצוננות להן הוא זכה, בהשוואה לשני האלבומים הראשונים. האלבום מכר בעת יציאתו שני מיליון עותקים ברחבי העולם, מהם קצת פחות ממיליון עותקים בארצות הברית. האלבום הוליד סינגל מצליח אחד, "The War Song", שהגיע למקום השני במצעד הסינגלים הבריטי ולמקום ה-17 במצעד הסינגלים האמריקאי. שאר הסינגלים מהאלבום זכו להצלחה בינונית בלבד. ג'ורג' טען בשלב מאוחר יותר כי לא היה שלם עם חלק מהחומרים שהופיעו באלבום. לדבריו, הלהקה חזרה מותשת מסיבוב הופעות עולמי ב-1984, והוציאה את האלבום בחופזה, בשל הלחץ מצד חברות התקליטים שלה למהר ולהוציא אלבום נוסף, שימשיך את הצלחת האלבום הקודם. התוצאה הייתה אלבום בינוני, שזכה לקבלת פנים צוננת מהקהל ומהמבקרים.
התמכרותו של ג'ורג' לקוקאין הלכה והחריפה, והפכה מאוחר יותר גם להתמכרות להרואין. כתוצאה מכך, המשיכה גם התדרדרותה של הלהקה. הקלטת אלבום האולפן הרביעי של הלהקה, "From Luxury to Heartache", שיצא ב-1986, נמשכה הרבה מעל למתוכנן, ומפיק האלבום, אריף מארדין, נאלץ לנטוש את הפרויקט באמצע, בשל התחייבויות קודמות. הקלטת שירים מסוימים נמשכה ימים ארוכים, בשל מצבו של ג'ורג'. האלבום הגיע למקום העשירי במצעד האלבומים הבריטי ולמקום ה-32 במצעד האלבומים האמריקאי, והסינגל הראשון מתוכו, "Move Away", הפך ללהיט מצליח, שהגיע למקום ה-7 במצעד הסינגלים בבריטניה, ולמקום ה-12 במצעד הסינגלים בארצות הברית. נראה היה, כי מבחינה מסחרית האלבום הרביעי הצליח להחזיר את הלהקה למסלול ההצלחה. עם זאת, יחסיהם של בוי ג'ורג' וג'ון מוס התערערו, עד כדי כך שהם התקשו לשהות האחד במחיצת השני. עובדה זו, בנוסף לבעיית ההתמכרות לסמים של ג'ורג', הביאו לביטול סיבוב ההופעות שתוכנן ברחבי ארצות הברית. הידיעות על התמכרותו של ג'ורג' החלו לדלוף לתקשורת ולמלא את עמודי הצהובונים בבריטניה ובארצות הברית. תחילה הכחיש ג'ורג' את הידיעות על התמכרותו, אך בקיץ 1986 הודה בכך. ביולי אותה שנה נעצר על ידי משטרת בריטניה, לאחר שנתפס כשברשותו סם מסוג קנאביס. סמוך לאחר מכן הלהקה התפרקה. ג'ורג' המשיך בקריירת סולו, שהניבה מספר להיטים באירופה ובארצות הברית. הוא המשיך להיאבק בהתמכרותו לסמים גם בשנים שלאחר פירוק הלהקה.


=== 1998-2002: האיחוד ===
הניסיון הראשון לאחד את הלהקה מחדש התרחש ב-1989, לאחר פניות רבות מצד טוני גורדון, מנהלה לשעבר של הלהקה, שהמשיך לנהל את קריירת הסולו של בוי ג'ורג' לאחר הפירוק. ג'ורג' נתן את הסכמתו לאיחוד, וחברי הלהקה הקליטו 12 שירים חדשים. עם זאת, התברר שג'ורג' היה מעוניין יותר לקדם את קריירת הסולו והפרויקטים האישיים שלו, ובסופו של דבר האיחוד המתוכנן בוטל. השירים החדשים שהוקלטו נגנזו ולא שוחררו עד היום.
ב-1998 ג'ורג' ומוס הסכימו לשים בצד את המחלוקות ביניהם, והלהקה התאחדה לסיבוב הופעות, שהחל בהופעה שצולמה לערוץ המוזיקה VH1. סיבוב ההופעות זכה להצלחה גדולה, ובעקבותיו יצא גם אלבום אוסף כפול, שהכיל גם את להיטיהם הגדולים וגם את ההופעה החיה שהוקלטה לערוץ VH1. האלבום הגיע למעמד של אלבום פלטינה בבריטניה, לאחר שמכר יותר מ-300,000 עותקים. ב-1999 יצא אלבום האולפן החמישי של הלהקה, "Don't Mind If I Do". האלבום הופץ באירופה וביפן בלבד, לא זכה להצלחה גדולה, והגיע למקום ה-64 בלבד במצעד האלבומים בבריטניה. גם שני הסינגלים שיצאו מתוכו זכו להצלחה בינונית בלבד במצעדים. הלהקה המשיכה להופיע, וב-2002 התאחדה שוב להופעה חגיגית באלברט הול, לציון 20 שנים להקמתה. הופעה זו תועדה ויצאה ב-DVD שנה לאחר מכן. לאחר הופעה זו הלהקה התפרקה שוב ולא חזרה לפעול ביחד, בעיקר בשל הצלחתו של ג'ורג' בקריירת ה-DJ שלו.
ב-2006 ניסו שניים מחברי ההרכב המקורי של הלהקה, מוס וקרייג, לצאת לסיבוב הופעות עם סולן חדש. זאת לאחר שג'ורג' ורוי היי סירבו להתאחד שוב. סולן חדש בשם סאם בוטצ'ר נבחר, וג'ורג' הביע בראיונות לתקשורת את חוסר שביעות רצונו מכך. סיבוב ההופעות של הלהקה בהרכבה החדש נועד להתחיל בדצמבר 2006 בבריטניה, אך נדחה כדי לאפשר להרכב החדש לסיים להקליט אלבום אולפן חדש. בסופו של דבר הפרויקט לא יצא לפועל, מבלי שיצאה על כך הודעה רשמית. מנהל הלהקה, טוני גורדון, אמר ב-2007 שהפרויקט הוקפא, בעוד שהמתופף מוס הצהיר שהפרויקט בוטל.
בתחילת שנת 2016 יצא אלבומם "Tribes", שקדם לו סיבוב הופעות.
ב-7 בנובמבר 2017 הופיעה הלהקה בהיכל מנורה מבטחים בתל אביב.


== דיסקוגרפיה נבחרת ==
להלן דיסקוגרפיה (רשימה של אלבומים ואוספים) נבחרת מהקריירה של מועדון תרבות.


=== אלבומי אולפן ===
1982 - Kissing to Be Clever
1983 - Colour by Numbers
1984 - Waking Up with the House on Fire
1986 - From Luxury to Heartache
1999 - Don't Mind If I Do
Tribes - 2016


=== אוספים ===
1987 - This Time - The First Four Years ‏
1993 - At Worst... The Best of Boy George and Culture Club ‏
1998 - Greatest Moments - VH1 Storytellers Live ‏
2002 - Culture Club Box Set ‏
2005 - Greatest Hits ‏


=== סינגלים בולטים ===
1982 - Do You Really Want to Hurt Me ‏
1982 - Time ‏
1983 - Church of the Poison Mind ‏
1983 - Karma Chameleon ‏
1983 - Victims ‏
1984 - Miss Me Blind ‏
1984 - It's a Miracle ‏
1984 - The War Song ‏
1986 - Move Away ‏
1998 - I Just Wanna Be Loved ‏


== לקריאה נוספת ==


=== הביוגרפיה הרשמית ===


=== ביוגרפיות נוספות ===


== קישורים חיצוניים ==

 אתר האינטרנט הרשמי של Culture Club
גיל רוביו, הרבה יותר מזיקית: הלהיטים של Culture Club שאתם חייבים להכיר, באתר nrg‏, 17 באוקטובר 2017
אבי גולדברגר‏, סמים בתחתונים ואובססיה לפלאפל: הפעם הראשונה של קאלצ'ר קלאב בישראל, באתר וואלה, 3 בנובמבר 2017
 Culture Club, ברשת החברתית פייסבוק
 Culture Club, ברשת החברתית אקס (טוויטר)
 Culture Club, ברשת החברתית אינסטגרם
 Culture Club, ברשת החברתית טיקטוק
 Culture Club, סרטונים בערוץ היוטיוב
 Culture Club, במסד הנתונים הקולנועיים IMDb (באנגלית)
 Culture Club, באתר אפל מיוזיק  (באנגלית)
 Culture Club, באתר ספוטיפיי
 Culture Club, באתר סאונדקלאוד (באנגלית)
 Culture Club, באתר Last.fm (באנגלית)
 Culture Club, באתר AllMusic (באנגלית)
 Culture Club, באתר MusicBrainz (באנגלית)
 Culture Club, באתר דיזר
 Culture Club, באתר Discogs (באנגלית)
 Culture Club, באתר Songkick (באנגלית)
Culture Club, באתר Genius
Culture Club, באתר SecondHandSongs
Culture Club, באתר MOOMA (בארכיון האינטרנט)
 Culture Club, באתר בילבורד (באנגלית)
 Culture Club, באתר טיידל (באנגלית)
 Culture Club, באתר אמזון מיוזיק


== הערות שוליים ==

Geography Now (מאנגלית: גאוגרפיה עכשיו) הוא ערוץ יוטיוב חינוכי בנושא הגאוגרפיה, התרבות, ההיסטוריה והדיפלומטיה של מדינות העולם, בהנחייתו של פול ברבאטו (Paul Barbato). נכון לספטמבר 2021, לערוץ ישנם מעל 2.83 מיליון עוקבים ומעל 346 מיליון צפיות. והוא אחד משלושת הערוצים הגדולים ביותר ביוטיוב הקשורים לגאוגרפיה, יחד עם National Geographic ו-Wendover Productions.
מטרת הערוץ היא כיסוי המאפיינים של מדינות העולם, בתחילה לפי סדר האותיות באנגלית של 193 המדינות המוכרות על ידי ארגון האומות המאוחדות, ולאחר מכן מדינות שההכרה בהן מוגבלת וטריטוריות לא מוכרות.


== סדרת הסרטונים הראשית ==
הסרטונים מצולמים באולפני יוטיוב שבלוס אנג'לס, כאשר בכל חודש עולים סרטונים של כ-3–4 מדינות בממוצע, בדרך-כלל בימי רביעי. הפרקים בנויים בסדר קבוע, כדלהלן:
Political Geography: בחלק זה ידובר על גאוגרפיה פוליטית : גבולות, מובלעות, ערי בירה וערים גדולות נוספות, חלוקה מנהלית, אתרים ומבנים מפורסמים, טריטוריות שמעבר לים, מחוזות אוטונומיים, נמלי תעופה, ושאר נושאים הנוגעים לגאופוליטיקה.
Physical Geography: בחלק זה תתואר הגאוגרפיה הפיזית של המדינה. בין השאר יתוארו הרים, יערות, מדבריות, אגמים ו-נהרות, חקלאות, מגוון ביולוגי ומשאבים טבעיים.
Demographics: חלק זה ידון באוכלוסייה ובדמוגרפיה של המדינה, בקבוצות האתניות שבה, בתרבות ובמסורת המקומית, בשפות המקומיות, בשיטת הממשל, במטבע, באנשים ידועים, וכן סקירה מקוצרת של ההיסטוריה של אותה מדינה.
The Friend Zone: חלק זה יתייחס לדיפלומטיה ויחסים בינלאומיים. בנוסף יתוארו קשרים מיוחדים (אהבה/ולעיתים שנאה) עם מדינות אחרות, ובסיום ידובר על "החברה הטובה ביותר". לדוגמה, בסרטון של ישראל, מתוארים הסכמי השלום ה"קרים" עם מצרים ו-ירדן, והיחסים המיוחדים עם ארצות הברית.


== סדרת הסרטונים המשנית ==
Flag/Fan Friday: סרטון שמופיע בכל יום שישי שלאחר סרטון חדש, ובו נכללים תיקונים ותוספות לסרטונים הראשיים, תיאורים של דגל המדינה וסמל המדינה, ונפתחים מכתבים וחבילות ממעריצים (המכונים Geograpeeps), מרחבי העולם.
Filler Week: בשבוע בו לא מועלה סרטון ראשי, יעלה סרטון בנושאים שונים שאינם נסקרים בסדרת הסרטונים הראשית.
לעיתים הסרטון יהיה בתחום הגאוגרפיה הפוליטית, כמו החלוקה המנהלית של המדינות הגדולות בעולם (כדוגמת מדינות ברזיל), ולפעמים בתחום הגאוגרפיה הפיזית, כדוגמת האיים החדשים ביותר על הפלנטה.
April Fools: מאז שהערוץ עלה לאוויר, יוצא באחד באפריל סרטון שמתאר מדינה בדיונית לחלוטין, באופן מפורט בדומה לסדרת הסרטונים הראשית:
2015 - בנדייטרה Bandiaterra: מדינת אי אשר נמצאת באוקיינוס ההודי והייתה קולוניה של האימפריה הדנית.
2018 - לימברוויסק Limberwisk: מדינה אינאיטית הנמצאת באי סבלברד. רוב אזרחיה הם מסטיצו והשפה מורכבת מסוגים שונים של שריקות ולחישות.
2019 - פץ' אמברדש Patch Amberdash: מדינה היברידית שנמצאת בשלוש יבשות בו זמנית. המדינה מאוכלסת בצאצאי המדינות הבלטיות, ומושפעת מתרבויות בנטו ופולינזיה.
2020 - קיציקווקה Qitzikwaka: מדינה בודהיסטית שנמצאת במשולש הגבולות בין ניז'ר צ'אד ולוב. רובה מתנהלת מתחת לאדמה דרך מערכת מסועפת של מנהרות ומערות.
2021 - סובונטק Sovontak (בעבר הרפובליקה האוטונומית מעבר לים של ואסקודאם Autonomus overseas territory of Vascodam):
קולוניה לשעבר של האימפריה הספרדית ותאילנד בצפון מצר מלאקה. בנויה כולה מבתי כלונסאות ניידים, וקשורה הדוקות לסביבתה הימית.


== קישורים חיצוניים ==

 אתר האינטרנט הרשמי של Geography Now (באנגלית)

 Geography Now, סרטונים בערוץ היוטיוב
www.facebook.com/GeographyNowFanpage - דף הפייסבוק הרשמי

youtube.fandom.com/wiki/Geography_Now - דף הוויקיטיוביה (Wikitubia) הרשמי


== הערות שוליים ==

מֶטְרוֹפּוֹלִין היא אוסף גדול של יישובים עירוניים וכפריים, המקיימים זיקות בעוצמות שונות אל עיר־אם, שעל שמה קרויה לרוב המטרופולין. עיר־האם מספקת לערי ויישובי הלוויין שירותים בתחומי התעסוקה, החינוך, התרבות, ושירותים נוספים. הזיקות לעיר הראשית מתבטאות בין השאר בנסיעות תדירות אליה.
המונח מטרופולין הוא מונח גאוגרפי-סוציולוגי, ולא תמיד מתבטא בהגדרות מנהליות או שלטוניות. במטרופולין יכולות להיות רשויות מקומיות שונות, אך במקרים רבים נכללים מטרופולינים שלמים או חלקם העיקרי תחת רשות שלטונית אחת (רשות מקומית, מטרופולינית או מחוזית המאגדת ערים שונות), המייעלת את ניהול המטרופולין והערים המרכיבות אותו. בחלק מערי העולם קיימת מגמה של איחוד הרשויות בתחום מטרופולין או אגד הערים המרכזי של המטרופולין לרשות אחת, בדרך כלל עם רבעים או "ערים" בתוכהּ, והדרגות השונות נוטלות סמכויות שונות בניהול החיים בעיר.
עם התפתחות האזורים המטרופוליניים הגדולים נולד המגלופוליס, חיבור של כמה מטרופולינים שונות בגודלן וקרובות גאוגרפית המקיימות קשרים שונים ביניהן.
דוגמאות למטרופולינים גדולות בעולם:

מטרופולין טוקיו, בירת יפן: 38 מיליון תושבים
סיאול, בירת קוריאה הדרומית: 25.6 מיליון תושבים
מקסיקו סיטי, בירת מקסיקו: 23.3 מיליון תושבים
מטרופולין מוסקבה, בירת רוסיה: 17 מיליון תושבים
המטרופולין של ניו יורק שבארצות הברית: 22.6 מיליון תושבים
סאו פאולו, שבברזיל: 21.2 מיליון תושבים.
גואנגג'ואו שבסין: 45.2 מיליון תושבים
ערי הליבה של מטרופולין רב-מרכזית אינן בהכרח מחוברות פיזית באזור עירוני רציף ביניהן, המבדיל אותן מאגד ערים, הדורש רציפות עירונית.


== אטימולוגיה ==
מקור המונח ביוונית: "מטרו" – אֵם; ו"פוליס" – עיר, כלומר: "עיר אם". מכיוון שפוליס היא "עיר מדינה", הרי שבמערכת קולוניאלית משמש המונח לציון "ארץ האם", כלומר המרכז הקולוניאלי, לעומת הפריפריה, שהיוותה את שאר חלקי האימפריה.
לפי קביעת האקדמיה ללשון העברית, מינו הדקדוקי של השם "מטרופולין" הוא נקבה, ומספרו יחיד ('מטרופולין גדולה'). ברבים: מטרופולינים (גדולות).


== מאפייני המטרופולינים ==
אחד המאפיינים הבולטים של המטרופולינים היא תופעת היוממות, שבה אנשי המטרופולין עובדים או מקבלים שירותים בעיר-האם על בסיס יום-יומי, ולרוב נוסעים אליה בבוקר ויוצאים ממנה בשעות אחר הצהריים ובערב. מבנה כלכלי כזה מצריך הקמת מערכות תחבורה גדולות ויוצר בהן שעות עומס.
רוב המטרופולינים בנויות בצפיפות יחסית, המתגברת עם הקרבה לאזור הליבה, ומכילות יישובים השונים זה מזה בגודל, באופי וברמה הסוציו-אקונומית, מה שהופך את המטרופולין למארג אנושי מורכב המשקף פעמים רבות את אופי האוכלוסייה במדינה.


== מודל השלבים במחזור חיים של המטרופולין ==
המטרופולין מתאפיינת בגלעין צפוף המוקף בטבעת יישובים היוצרים יחדיו שוק עבודה אינטגרטיבי. התופעה השכיחה להתפתחות המטרופולין היא צמיחה המתפשטת ממרכז המטרופולין (הגלעין) אל מעבר שוליו. על פי המודל של האל ההתפתחות המטרופולינית מתרחשת בארבעה שלבים:

שלב העיור: בשלב זה מרבית האוכלוסייה מתרכזת בעיר המתפקדת כגלעין המטרופולין. העיר הגלעינית מכילה את מרבית התעסוקה והיא מתאפיינת בצמיחה דמוגרפית מואצת.
שלב הפרוור (תהליך): בשלב זה הגלעין מאבד את משקלו המרכזי במרחב המטרופוליני וההתפתחות הדמוגרפית חלה בטבעת היישובים שמסביב לגלעין. ללא פגיעה במערך התעסוקתי שבגלעין.
שלב הפיצול העירוני: בשלב זה האזור המטרופוליני גדל והגלעין מגיע לשיא הגידול הדמוגרפי. וכעת מתחיל הגלעין לסבול מהגירה שלילית וגל הצמיחה עובר אל האזור החיצוני למטרופולין. המערך התעסוקתי מתפצל והפעילות הכלכלית עוברת תהליך של ביזור. לפיצול העירוני השלכות דרמטיות על המרחב מבחינה כלכלית, חברתית, תחבורתית וסביבתית .
שלב העיור המחודש: בשלב זה הגלעין משקם את האזורים שננטשו והתרוקנו עקב הפיצול העירוני. דבר זה גורם להגירה חיובית אל הטבעת הפנימית. העיור המחודש גורם לשיפור המעמד החברתי-כלכלי של הגלעין.
בשלבים הראשונים של התפתחות המטרופולין, היישובים הסובבים את הגלעין לא משתפים פעולה עם העיר המרכזית. מתוך חשש של השתלטות הגלעין. אך במשך השלב השני והשלישי, לאחר הפיצול העירוני, היישובים מקבלים כח ומפגינים נכונות לשתף פעולה. ככל שהמבנה ההיררכי של המטרופולין מתפצל, המבנה המטרופוליני נהיה יותר שוויוני והסיכוי לשיתוף פעולה בין הרשויות המקומיות במרחב גדל ומביא לצדק חלוקתי .
לכל יישוב בתוך המטרופולין יש רשות מקומית משלו, האחראית לניהול וארגון העניינים בתוכו. הקשרים בין היישובים כרוכים בתחרות. כל רשות מעודדת הקמת מפעלי תעשייה ואזורי תעסוקה שמהווים מקורות הכנסה ליישוב. בנוסף למשיכת אוכלוסייה בעלת הכנסה גבוהה ונכונות לשלם מיסים גבוהים. התחרות גדולה יותר בין העיר המרכזית ליישובים המקיפים אותה מאחר שהגלעין מספק את רוב השירותים והתעסוקה וגובה מיסים יותר.


== התפתחות המטרופולין ==
ישנם שני מודלים מרכזיים המאפיינים את התפתחות המטרופולין במרחב:

המודל הקלאסי: מודל זה מתאר את ההשתרעות המרחבית של המטרופולין במרחב בצורה קונצנטרית היוצרת גלעין וטבעת. הנשען על הגידול הדמוגרפי במרחב.
מודל מהנדס התחבורה: מודל זה מתאר את התפתחות המרחב המטרופוליני הנשען על ההתפתחות במערך התחבורה והתשתיות לאורך הזמן .
מבחינה היסטורית יש הבדל בין ההתפתחות של המטרופולין האירופי לבין המטרופולין האמריקאי. התפתחות המטרופולין האירופי נשענת על עיצוב מערכות התחבורה הציבורית והתפתחות רשת מסילות הרכבת. השלד המטרופוליני נקבע לפי המערך התחבורתי שעוצב לפני הצמיחה מהגלעין החוצה.
לעומת זאת המטרופולין האמריקאי מתבסס על שיטה כלכלית המעודדת יוזמה פרטית שמאופיינת בבעלות פרטית על הקרקע ועל כן עיצוב המרחב המטרופוליני נשען על מערכת הכבישים. השלד המטרופוליני נקבע על ידי יוזמות פרטיות והמעבר אל הפרברים התאפיין בצפיפות בינוי נמוכה דבר שגרם לקושי בעיצוב מערך התחבורה הציבורית ולגידול השימוש ברכב הפרטי.


== גבול הפיתוח העירוני ==
לאחר התפשטות הצמיחה אל מעבר לאזור החיצוני של המטרופולין חלה נגיסה בשטחים הפתוחים והחקלאיים ויש צורך בהגבלת ההתפתחות העירונית לצורך שמירה על המצב הטבעי של השטחים הפתוחים. ההתנגדות לצמיחה עירונית אקראית אל מעבר לשטח הפתוח החלה לקראת סוף המאה ה-19 באנגליה ויושמה לראשונה בשנת 1935 סביב העיר לונדון. לעומת ארצות הברית אשר ישמה את הרעיון להגבלת הפיתוח העירוני רק בשנת 1973, סביב העיר פורטלנד באורגון. הרעיון באנגליה וארצות הברית זהה ונשען על הרצון לעצור הצמיחה העירונית אל השטחים הפתוחים, אך היישום היה שונה.


=== החגורה הירוקה – המודל הבריטי ===
בשנת 1935 הוצע לראשונה על ידי הוועדה האזורית לתכנון אזורי של לונדון הרעיון להקים חגורה ירוקה שאסור לבנות בה. מדובר ברצועה של שטח פתוח, שטחים פתוחים ציבוריים ואזורי בילוי שתהווה את הגבול לפיתוח העירוני של העיר לנדון. מעבר לחגורה ניתן לבנות ערים חדשות. הרעיון אומץ בהמשך במקומות שונים בעולם כמו פריס, מוסקבה, אוסטרליה ועוד. אולם, עם השנים התגלה כי הגבול לא היה מספיק חד והתאפשרה בניה מפוזרת גם בתוך רצועה זו ועל כן הפתרון של הרצועה הירוקה למניעת זחילת ההתפתחות העירונית לא השיג את ייעודו .


=== גבול הפיתוח העירוני UGB – המודל האמריקאי ===
מדיניות הגבלת הצמיחה העירונית יושמה לראשונה בפורטלנד כחלק מתכנון השימוש במקרקעין של העיר בראשית שנות השבעים. הגבול הוגדר בתוכניות עיר ומעבר לו לא ניתן היה לבנות או לאשר בניה. תחילה הוכנה תוכנית ארוכת טווח המתייחסת לצמיחה עתידית שעומדת ביעדים מקומיים ומרחביים ועל פי זה נקבע קו הגבול במטרה לשמור על השטחים הפתוחים מפני פיתוח עירוני .
הרעיון של הגבלת גידול המרקם הבנוי, הפך לכלי בתוכניות לעיצוב המרחב הלאומי בארצות הברית ובמדינות אחרות, כגון ישראל אשר אימצה כלי תכנוני זה להגבלת הפיתוח בתמ"א 35. תוכנית זו הגדירה "מרקמים" הקובעים את גבולות הפיתוח בכל אזור במדינה. בהתייחס להגבלת הפיתוח העירוני הוגדר המונח "מרקם עירוני" המוקף בקו גבול שמעבר לו לא ניתן לבנות.


== מטרופולינים בישראל ==
 ערך מורחב – מטרופולינים בישראלבישראל ישנן ארבע מטרופולינים רשמיות – מטרופולין תל אביב, מטרופולין ירושלים, מטרופולין חיפה ומטרופולין באר שבע. בארבע מטרופולינים אלו מתגוררת מעל ל-60% מאוכלוסיית המדינה.


== ראו גם ==
האזורים המטרופוליטניים הגדולים בעולם לפי אוכלוסייה
מגה-עיר
תמ"א 35


== לקריאה נוספת ==
אברהם שבות, המרחב המטרופוליני של ירושלים, בתוך: אריאל: כתב עת לידיעת ארץ ישראל – מנחה לירושלים במלאת כ"ה שנים לאיחוד", הוצאת אריאל, תשנ"ג, 1993


== קישורים חיצוניים ==

אוכלוסייה במטרופולינים, באתר הלשכה המרכזית לסטטיסטיקה
יישובים, אוכלוסייה וצפיפות לקמ"ר, לפי מטרופולין ויישובים נבחרים, שנתון סטטיסטי לישראל 2019 – מספר 70, טבלה 2.25
מטרופולין, באתר אנציקלופדיה בריטניקה (באנגלית)
 אזורים מטרופוליים, דף שער בספרייה הלאומית


== הערות שוליים ==

מערכת מידע גאוגרפי או GIS (בראשי תיבות ממ"ג, ובאנגלית: Geographic Information System) היא מערכת מידע ממוחשבת המאפשרת ניהול, אחזור וניתוח מידע גאוגרפי תוך שילוב תכנים ממספר שכבות מידע, המבוססות ברובן על מערך מיפוי, אך גם על מאגרי מידע טבלאיים "רגילים". מערכות אלו משמשות הן בצד הקלט: קליטה, ארגון ובקרת איכות, והן צד הפלט: הפקה, מיון, שליפה ופילוח של מידע גאוגרפי.
מערכות מסוג זה משמשות גורמים רבים, ובהם משרדי ממשלה, עיריות, תאגידי מים וביוב, מכוני מחקר, נותני שירותים, מתכנני ערים ותשתיות, חברות משלוחים ועוד. למערכות אלו יתרון בפישוט והמחשה של תופעות מרחביות, שיתוף המידע העדכני ביותר לרוחב הארגון, שילוב ויזואליות גרפית וטבלאית יחדיו, יכולת תשאול מידע באופן פשוט ונוח, יכולת שימוש במערכת ללא צורך בהכשרה ממושכת, יכולת להציג מידע במחשב ובהתקנים ניידים, חיסכון בניירת הדפסות וארכיונים, ביזור ידע לרוחב הארגון, ריכוז המידע בבסיס נתונים אחד עדכני, גיבוי מידע, העלאת חלופות יעילה למקבלי החלטות, יכולת המרת מידע בין פורמטים שונים, סטנדרטיזציה של המידע, חיסכון במספר רישיונות תוכנות עריכה גרפיות מקצועיות (תיב"ם) בארגון, העובדה כי למערכת WEB אין מגבלה ממשית על מספר המשתמשים, יכולת עדכון בו-זמנית של מספר משתמשים, יכולת לשתף מידע לציבור, שיפור איכות עדכון מידע מהשטח וביצוע סקרי שטח, ייעול תהליכי ושיטות עבודה ארגוניות, ואינטגרציה עם מערכות חיצוניות כגון מערכות גביה, מאגרי אוכלוסין ו-Google Street View.
מערכות ה-GIS מאפשרות שיתוף, יבוא ויצוא של מידע גרפי ואלפא-נומרי במגוון דרכים כגון באינטרנט באמצעות מערכות GIS מקוונות, בהתקנים ניידים ובתוכנות מקומיות (המותקנות על גבי מחשב מסוים).


== מידע וקטורי ומידע ראסטרי ==
ממ"ג וקטוריות מחלקות את המידע הגאוגרפי למידע נקודתי (כגון בארות, עמודי חשמל), מידע קווי (כגון נחלים, דרכים) ומידע פוליגונלי (כגון תחומי שיפוט, אזורים בנויים, מדינות). כל ישות (נקודתית, קווית או פוליגונלית) שייכת לשכבה מסוימת. ניתן להצמיד לכל ישות מידע אלפא-נומרי (כגון ספיקת הבאר, שנת הסלילה של הכביש או מספר התושבים בשטח הבנוי), מאפיינים אלו נקראים שדות. כל ישות תהווה שורה אחת בבסיס הנתונים. לאחר הקמת בסיס הנתונים ניתן ליצור שאילתות כגון מציאת קטעי הכביש שנסללו לפני 1948, או השטח הבנוי שהאוכלוסייה בו חלקי שטחו (הצפיפות) היא פחות מ־5 תושבים לדונם.
במכוני מחקר קרימינולוגיים היו מבצעים שאילתות מבוססות מקום גאוגרפי כדי למצוא ריכוזי פשיעה מדווחת. דבר זה היה מאפשר לרשויות האכיפה למקם את כוחותיהן במקומות שבהם התרחשו הרבה שיעורי פשיעה - זאת לפי איתור הצפיפות של פרטי המידע והצלבתן עם ראסטר של מפה.
מלבד השאילתות על שכבה בודדת, ניתן לבצע פעולות בוליאניות בין שתי שכבות או יותר. דוגמה לפעולה כזו היא מציאת כל קטעי הכביש שמקיימים את שני התנאים הבאים: נסללו לפני שנת 1948 וגם עוברים בשטח בנוי שצפיפות האוכלוסייה בו היא מעל ל-20 תושבים לדונם.
מידע ראסטרי פועל באופן שונה ממידע וקטורי, הוא מיצג מידע על ידי תמונה בה כל פיקסל מייצג עוצמה של התופעה וכך מאפשר ניתוח תופעות רציפוֹת במרחב (כגון טופוגרפיה, איתור דליפות, שיעור הזיהום בקרקע). שכבה רסטרית מכונה גריד. יתרון עיקרי של הניתוח הראסטרי הוא המהירות בה ניתן לבצע עיבודים. אם לדוגמה היינו מחפשים את הנקודות המישוריות במפה טופוגרפית, היה על מערכת וקטורית ליצור חישוב מסובך ביותר, בעוד שמערכת ראסטרית מחפשת שני פיקסלים סמוכים בעלי אותו צבע.


== תוכנות GIS ==
תוכנות GIS מאפשרות לצפות, להעביר, לערוך ולנתח מידע גאוגרפי. ישנן פלטפורמות מדף שונות המאפשרות לפתח באמצעותן אתרי GIS ומספקות כלים שונים לטיפול במידע גאוגרפי. כמה מהמובילות ביניהן: Orhitec GIS, Autodesk,QGIS, ESRI ,ArcGIS,Intergraph,Mapinfo ,Manifold System ,Smallworld ,MapGuide. בנוסף קיימות תוכנות שמותאמות לצרכים ייחודים במחלקות ממשל וצבא, ומוצרי קוד פתוח (כמו GRASS ,MapGuide או Generic Mapping Tools). אף על פי שקיימים כלים חופשיים לצפייה במידע גאוגרפי, גישה ציבורית למידע גאוגרפי נעשית לרוב דרך יישומים מקוונים כגון Google Earth ושירותים ברשת.
עד סוף שנות התשעים רוב מערכות המידע הגאוגרפיות התבססו על מחשבים מקומיים גדולים ששימשו להחזקת מידע פנימי, והתוכנות היו מוצר עצמאי. עם עליית השימוש באינטרנט וברשתות והעלייה בביקוש למידע גאוגרפי, תוכנות ה-GIS שינו את פניהן בהדרגה כדי לספק מידע מקוון. בעשור השני של המאה ה-21, תוכנות GIS נמכרות כתוכנות המשלבות מספר אפליקציות, או כ-API.
לצורך עדכון נתונים נהוג להשתמש בשילוב של תוכנה מקומית ואינטרנטית על מנת לנצל את החוזקות של התוכנות השונות


== מערכת מידע גאוגרפי בשימוש ההוראה ==
מערכות מידע גאוגרפי (GIS) נמצאות בשימוש ההוראה מאז שנות ה-90. מחקרים רבים מצאו שמערכת המידע הגאוגרפית היא כלי אפקטיבי מאוד לפיתוח החשיבה המרחבית בקרב תלמידים; יכולת פתרון בעיות; חשיבה ביקורתית; לשיפור יכולות החשיבה שלהם. בנוסף לכך הכלי מייצר סביבת לימוד מבוססת חקר/ סביבת לימוד קונסטרוקטיביסטית. אחת המטרות המרכזיות בלימודי הגאוגרפיה היא לפתח אזרחים בעלי יכולת של חשיבה מרחבית ביקורתית. עולם התוכן של הגאוגרפיה מעניק לתלמידים ידע, ערכים, ומיומנויות שחלקן ייחודיות למקצוע כמו שימוש מושכל במפות. המקצוע מזמן שילוב חדשנות בפדגוגיה שבאה לידי ביטוי בפדגוגיה דיגיטלית משולבת מפה, ובכישורי חשיבה התורמים לפיתוח לומדים עצמאיים שיוכלו לתפקד בתבונה וביעילות כאזרחים וכעובדים בעולם המורכב של המאה ה-21.
משרד החינוך פרסם דו"ח בנושא "התאמת מערכת החינוך למאה ה-21" ובו מפורטות "מיומנויות המאה ה-21". הן כוללות את הנושאים הבאים: שימוש בכלי תקשוב; אוריינות מידע ותקשורת; חשיבה ביקורתית ויכולת לפתור בעיות; תקשורת שיתוף ועבודת צוות; לומד עצמאי; אתיקה ומוגנות ברשת. מקצוע הגאוגרפיה נבחר כאחד מחמשת מקצועות הליבה השותפים לתוכנית. הוראת הגאוגרפיה באמצעות כלי ה-GIS ממש את מטרות התוכנית.
יצרני מערכות ה-GIS המובילים בעולם פיתחו לאורך השנים פעילויות בתחום החינוך. כך למשל חברת ESRI חתמה עם מספר רב של מדינות בארצות הברית על הסכמי רישוי המאפשרים לבתי הספר באותן מדינות גישה לשירותי GIS תוצרת ESRI ללא תשלום נוסף. הדבר מאפשר למשרדי החינוך במדינות השונות בארצות הברית לפתח מערכי שיעור משולבים עם מפות GIS. במדינת מינסוטה למשל, מתקיימת תחרות מפות GIS שנתית בין בתי הספר במדינה.
משרד החינוך הישראלי פתח בשנת הלימודים תשע"ז מסלול לימוד חדש לבגרות. מסלול לימודים זה מתמקד במדעי הגאוגרפיה המשלבים את השימוש במידע מרחבי הנאסף, מעובד, מנותח ומוצג באמצעות מערכות מידע גאוגרפי. המסלול ממחיש את חשיבותן של טכנולוגיות מיקום ומידע מרחבי בעידן הדיגיטלי. בנוסף לכך, השימוש במערכות מידע גאוגרפי ישמש כחיזוק לנלמד בתחומי המתמטיקה והגאומטריה.


== מערכת מידע גאוגרפי בשימוש ממשלתי/מוניציפלי ==
יצרני מערכות ה-GIS פיתחו לאורך השנים פעילויות בתחום הממשלתי והמוניציפלי כדי לנהל את כל מחלקות הרשות באופן היעיל והמתקדם ביותר (עיריות, מועצות, תאגידים, ועדות לתכנון ובניה וכו') כרעיון לייצר מערכת מודולרית הכוללת שכבות של מידע גאוגרפי מדיני\עירוני ואפשרות לנהל אותם. ישנה רק חברה אחת (Orhitec GIS) שהצליחה לייצר ולהקים 13 מערכות GIS אינטרנטיות שיושבות על בסיס נתונים אחד וכך מנהלת את כל המערכות והארגון על בסיס נתונים אחד ומעודכן לכלל המערכות.


== ראו גם ==

האגודה הישראלית לכרטוגרפיה ולמערכות מידע גאוגרפי
הוועדה הבין-משרדית למערכות מידע גיאוגרפיות
Google Earth
גוגל מפות
Govmap


== לקריאה נוספת ==


== קישורים חיצוניים ==

מאיר ענתר, ‏GIS הוא הרבה יותר ממפה, מערכות 422, דצמבר 2008
המעבדה למידע גאוגרפי באוניברסיטת בן-גוריון (אורכב 19.12.2005 בארכיון Wayback Machine)
עיריית תל אביב-יפו, דוגמה לאתר המבוסס על טכנולוגיית GIS
מפת ישראל שימושי הקרקע בישראל, באתר הלשכה המרכזית לסטטיסטיקה
מחלקת ה־GIS במכון דש"א של החברה להגנת הטבע
מרכז ה-GIS באוניברסיטה העברית בירושלים.
עדי בן נון, מדריך למשתמש המתחיל בתוכנת ArcGIS 9.x, מרכז ה-GIS, האוניברסיטה העברית בירושלים, 2008
govMap מפות ישראל, מערכת ממ"ג בפורטל הממשלתי
אתר המפמ"ר "גאוגרפיה - אדם וסביבה" ו"מולדת, חברה ואזרחות", משרד החינוך
סייבר גאוגרפיה, הפיקוח על הוראת "גאוגרפיה - אדם וסביבה" ו"מולדת, חברה ואזרחות", משרד החינוך
אתר החינוך של ESRI
תחרות מפות GIS במינסוטה, ארצות הברית
התאמת מערכת החינוך למאה ה-21 מסמך אב, משרד החינוך
תוכנית הלימודים ב"גאוגרפיה אדם וסביבה" לכיתות ה' - ט', משרד החינוך
science/geography/Geographic-information-systems מערכת מידע גאוגרפי, באתר אנציקלופדיה בריטניקה (באנגלית)
 מערכות מידע גאוגרפיות, דף שער בספרייה הלאומית


== הערות שוליים ==

המכון הישראלי לספרות עברית; באנגלית: The Israeli Institute for Hebrew Literature)‏ IIHL) הוא עמותה ישראלית הפועלת לשם קידום הספרות הישראלית ברחבי העולם ותרגומה לשפות רבות. משרדי המכון נמצאים כיום בתל אביב-יפו. שמו הקודם של המכון הוא המכון לתרגום ספרות עברית, ITHL, עד לשנת 2021.


== היסטוריה ==
הצעה להקמת המכון הועלתה על ידי ישראל כהן בכינוס של המועצה הציבורית לתרבות ואמנות. הרעיון נכלל בהמלצות של הנהלת המועצה ביוני 1960, הגם שהיו לו גם מתנגדים, כמו מתי מגד ושלמה גרודזנסקי.
המכון הוקם בשנת 1961, כשיתוף פעולה בין המועצה הציבורית לתרבות ואמנות, משרד החינוך, משרד החוץ, הסוכנות היהודית ואגודת הסופרים. יושב ראש ההנהלה היה ישראל כהן, מזכיר ההנהלה והעורך הראשון היה יוסף מכמן-מלקמן ומרכז המכון היה יוסף בר. הפעילות הראשונה של המכון הייתה הכנת שלוש אנתולוגיות של יצירות מתורגמות, לשירה, סיפור ומסה. באפריל 1962 קיים המכון כינוס מתרגמים.
משנת 1966 עמד בראש המכון בנימין יצחק מיכלי ובשנת 1972 נתמנה ד"ר יוסף מכמן מלקמן ליו"ר המכון.
בשנת 1986 המכון שינה את הסטטוס שלו מחברה ממשלתית לעמותה ציבורית
בשנים 1990-2020 עמדה בראש המכון לתרגום נילי כהן.
החל מחודש ספטמבר 2020 עומדת בראש המכון סיגלית גלפנד.


== קישורים חיצוניים ==

 אתר האינטרנט הרשמי של המכון לתרגום ספרות עברית (באנגלית)
 המכון לתרגום ספרות עברית, ברשת החברתית פייסבוק
 המכון לתרגום ספרות עברית, סרטונים בערוץ היוטיוב
המכון לתרגום ספרות עברית, באתר "גיידסטאר ישראל"

ארכיון המכון לתרגום ספרות עברית באתר ארכיון המדינה
 המכון לתרגום ספרות עברית (תל אביב), דף שער בספרייה הלאומית


== הערות שוליים ==

ספרות יידיש היא הספרות היפה אשר נוצרה בשפת היידיש. נהוג לחלק את התהוות ספרות היידיש לשלושה שלבים עיקריים: ספרות יידיש קדומה; ספרות משכילית וספרות חסידית; וספרות יידיש מודרנית. קשה אומנם לתחום במדויק את גבולות התקופות הללו, אך באופן כללי ניתן לומר כי המונח "ספרות יידיש קדומה" מתייחס ליצירות שנוצרו החל במאה ה-13, בסמוך לאחר היווצרותה של השפת היידיש עד 1780; ספרות משכילית וספרות חסידית – משנת 1780 ועד סוף המאה ה-19; וספרות יידיש מודרנית – מן המחצית השנייה של המאה ה-19 ועד לימינו.


== ספרות יידיש עתיקה ==

ראשיתה של ספרות היידיש בתרגומים של טקסטים דתיים ובפרשנויות שנכתבו להם (כדוגמת "צאינה וראינה", שנודע גם כ"טייטש-חומש", בתקופה מאוחרת יותר). הסופר החשוב ביותר של ספרות היידיש העתיקה היה אליהו בחור, אשר תרגם ליידיש את רומן האבירים "בוויס מהמפטון" (מן הגרסה האיטלקית לסיפור, Buovo d’Antona) ועיבד אותו לגרסה יהודית. החל משנת 1507 הופצו כתבי יד של הסיפור פרי עטו, שנקרא "בָּבָא דְאַנְטוֹנָא" (קרי: "בּוֹבוֹ"), ושבהמשך כונה בָּבָא-בּוּך – ובשנת 1541 נדפס הסיפור בעיר איסני (Isny) שבגרמניה, ובכך היה לספר הלא-דתי הראשון שנדפס בשפת היידיש. יצירה זו מדגימה את השפעת הצורות הספרותיות האירופיות על אופייה של ספרות היידיש – לא רק על נושאיה, אלא גם על צורות בתים ועל אופני החריזה – אדפטציה של האוטבה רימה האיטלקית. מכל מקום, אליהו בחור שינה סממנים רבים בסיפור על מנת לשקף יסודות יהודיים, על אף שהם אינם מתאימים לטבעהּ הנוצרי במהותו של האבירות.
יצירה רבת-השפעה נוספת של ספרות היידיש העתיקה היא "מעשה בוך" (יידיש: "ספר מעשיות"; בזל, ה'שס"ב-1602) – יצירה המאגדת סיפורי מוסר המתבססים על מקורות עבריים ורבניים, וכן סיפורים עממיים ואגדות. בהתבסס על הכללתם של מספר סיפורים לא-יהודיים בלקט, הסיקו החוקרים כי המהדר חי באזור מערב גרמניה של היום בשליש האחרון של המאה ה-16. סיפורים הדרכתיים אלה עודם נקראים בקרב קהילות אדוקות, ובעיקר בקרב החסידים.
נשים חיברו ספרות יידיש עתיקה רק לעיתים רחוקות, אך אוספים אחדים של תחינות (תפילות נשיות אישיות) נכתבו בידי נשים כגון שרה בת-טובים ושרה רבקה רחל לאה הורוביץ (שתיהן בנות המאה ה-18). במאה ה-16 כתבה רבקה טיקטינר ספר מוסר לנשים בשם מנקת רבקה וכן שיר לשמחת תורה שיועד להיות מושר על ידי נשים בזמן שהן מקשטות את ספרי התורה. הטקסט המקיף ביותר פרי עטה של אישה מתקופה זו הוא הממואר של גליקל מהמלין – מסמך משפחתי של אשת עסקים יהודייה-גרמניה בת המאה ה-17, אשר פורסם רק בשנת 1896.


== ספרות משכילית וספרות חסידית ==
עלייתה של תנועת החסידות בסוף המאה ה-18 הביאה לעליית סוג מיוחד של יצירה ספרותית, שעם יצירות מסוגה נמנה למשל "שבחי הבעש"ט" – חיבור הגיוגרפי, המספר על חייו של הבעל שם טוב ומהלל את דמותו. סיפור סיפורים היה מרכיב מכריע בהתפשטות החסידות; גם הבעש"ט וגם נינו, ר' נחמן מברסלב, השתמשו בסיפורים המבוססים על מעשיות עממיות כדי להעביר מסרים רוחניים. סיפורים אלו הועלו על הכתב ונאספו בידי תלמידיהם. לסיפוריו של רבי נחמן נודעה ההשפעה החזקה יותר על התפתחות ספרות היידיש. אחד מקובצי הסיפורים הידועים ביותר של רבי נחמן הוא "סיפורי מעשיות" (ה'תקע"ו-1816). יצירה זו מאופיינת בשימוש באלגוריה כדי להביע מושגים מופשטים וקבליים, וכן במיזוג מוטיבים יהודיים ונוצריים.[דרוש מקור]
במקביל לעליית החסידות, פרחה באירופה תנועת ההשכלה – תנועה חברתית אשר אימצה את ערכי הנאורות, עודדה השתלבות בחברה הסובבת ודגלה ברכישת הידע, המנהגים והשאיפות של האומות שבקרבן חיו היהודים. תנועה חילונית זו התנגדה לחסידות, ואנשיה לחמו בכל האמונות הטפלות, שלדעתם נפוצו במיוחד בקרב החסידים. כתוצאה מההשפעות שבאו מחוץ לארץ, וכתגובה על בערות־הרוח – אויבת התרבות – הלכה ההשכלה המזרח-אירופאית מאז אמצע המאה ה-19 והפכה ביקורתית יותר ויותר, ואף עוינת, כלפי החוק היהודי-דתי, ואף כלפי הדת בכלל. עם סופרים שניצלו את מלאכת הכתיבה כדי להציג בפירוט את עמדותיהם נמנים ישראל אקסנפלד, ד"ר שלמה אטינגר ואייזיק מאיר דיק. אקסנפלד החל את דרכו כחסיד של ר' נחמן, אך בהמשך נטש את החסידות והתנגד להּ נחרצות. ברומן פרי עטו "דאס שטערנטיכל" (יידיש: "כיסוי הראש"), שיצא לאור בשנת 1861, מתואר עולם החסידות כבלתי-סובלני וכצר-מוחין. בשל התנגדות מצד המנהיגים החסידים, רק חמש מיצירותיו התפרסמו. יצירתו ריאליסטית, ומדגימה את השפעת הספרות הרוסית של המאה ה-19. אטינגר (1802–1856) היה רופא אשר חיבר מחזות, ובהם המחזה הנחשב לחשוב ביותר בתקופת ההשכלה – "סערקעלע". סגנונו הסאטירי מדגים את השפעת הדרמה האירופית; ועל כן יש המשערים כי קרא את מולייר. דיק (1814–1893) חיבר סיפורים קצרים, אשר נדפסו ונמכרו בעשרות אלפי עותקים. חשיבותו של פועלו להתפתחות ספרות היידיש כפולה: הן בכך שסייע לבסס קהל של קוראי יידיש, והן בתכני יצירתו כשלעצמם, הנוטים להיות דידקטיים. דיק חיבר גם יצירות בעברית, ובהן הפרודיה התלמודית המשובחת "מסכת עניות" (1844).


== ספרות יידיש מודרנית ==


=== הקלאסיקנים ===

נהוג לזהות את ראשיתהּ של ספרות היידיש המודרנית בשנת 1864 – השנה שבה יצא לאור הרומן "דאָס קליינע מענטשעלע" (יידיש: "האיש הקטן". תורגם לעברית: "האישון הקטן") מאת שלום יעקב אברמוביץ, הידוע יותר בשמו הספרותי מנדלי מוכר ספרים. עד פרסום ספר זה כתב אברמוביץ רק בעברית, השפה שבה תקשרו רבים מתומכי ההשכלה. בספר, שפורסם לראשונה בהמשכים בנספח היידי של "המליץ" (קול מבשר), חושף אברמוביץ כביכול את האלטר אגו שלו, המספר מנדלי מוכר ספרים, שמופיע מאז בספריו בדמות הסופר והמספר כאחד. מערכת היחסים המורכבת שבין הסופר, המספר והקוראים נחקרה ביסודיות על ידי חוקר הספרות דן מירון. יצירתו של מנדלי מצטיינת בחדות ואירוניה, תוך כדי שמירה על הקול העממי של המספר. הוא מבקר את השחיתות שפשתה בקהילה היהודית, לא מעט בהשפעת הממסד הרוסי והפולני. גם הוא ממשיך במסורת המתקפה המשכילית על הדעות הקדומות והמנהגים שעבר זמנם, כמו נישואים מוקדמים ושידוכים מאורגנים. ספרו האחרון, מסעות בנימין השלישי, שפורסם לראשונה ביידיש בשנת 1878, מהווה פרודיה יוצאת דופן על חיי הקהילה היהודית בתחום המושב.
השפעתו של מנדלי ניכרת בשני תחומים: ראשית, הוא כתב ביידיש בתקופה שבה רוב המשכילים ואנשי הרוח נטו לכתיבה בעברית או בגרמנית. שנית, באמצעות הטכניקה הסיפורית והאג'נדה החברתית שלו, העלה מנדלי את הספרות היפה ביידיש לרמה אמנותית שתואמת את העידן המודרני. השגשוג של ספרות יידיש בעיצובים מודרניים, שהתפתח לאחר הכתיבה של מנדלי, הן מבחינת טכניקת הכתיבה והן מבחינת הגוון החברתי שניתן לטקסטים, מעיד על השפעתו של הסופר.
החשובים ביותר בין הסופרים שהלכו בדרכו של מנדלי, הם שלום עליכם, (שמו הספרותי של שלום רבינוביץ) וי"ל פרץ. ספרו הידוע של שלום עליכם, "טביה החולב", (טביה דער מילכיקער) נכתב במהלך מספר שנים, גם כתגובה לאירועים קשים, כמו פוגרומים וגירושים, שהתחוללו בקהילה היהודית במזרח אירופה, בסוף המאה התשע עשרה ובתחילת המאה העשרים. הסיפורים שמסופרים כביכול לשלום עליכם מפיו של טוביה החלבן, דמות צבעונית בעלת חוש הומור מפותח, הפסוקים שהוא מעוות מהמקורות כדי שיתאימו לנסיבות חייו, בנותיו ובחירי לבן, והגירוש שהוא חווה מעיירת מגוריו, אנטבקה - עצבו את סגנונו של שלום עליכם, סגנון הצחוק שמבצבץ מבין הדמעות.
י"ל פרץ הביא לספרות היידיש מגוון רחב של טכניקות סיפור מודרניות שספג תוך כדי קריאה מרובה בספרות האירופית. על אף שמבחינה פוליטית נחשב י"ל פרץ כרדיקל, ובמיוחד בשנות התשעים של המאה ה-19, הספרות שלו היא בעלת דקויות פלורליסטיות ושווה לכל נפש. יצירתו היא פשוטה וחתרנית כאחד ובעלת גוון אישי-פסיכולוגי גדול יותר מאשר יצירותיהם של מנדלי ושלום עליכם. לכן, הוא נחשב לסופר המודרני הראשון של ספרות היידיש. סיפורו הידוע "בנצי שתוק" (באנטשע שווייג) מאפיין את סגנון יצירתו. הוא מצליח להעביר בסיפור מסר כפול: אהדה למדוכאים המשולבת בביקורת כנגד הפסיביות של המדוכאים.
מנדלי, שלום עליכם, וי"ל פרץ, נחשבים כשלושת עמודי התווך של ספרות היידיש. הם אפילו כונו בלשון חיבה: "הסבא", "הבן" ו"הנכד", כאשר הסבא הוא מנדלי, הבן י"ל פרץ והנכד שלום עליכם. אך למען האמת, כתבו שלושתם כמעט באותו הדור, וכל אחד מהם עומד בפני עצמו. עם כל זאת, שמות החיבה הללו אפילו נהגו בפי הסופרים עצמם, אולי כדי לשוות למקורות הספרותיים שלהם דימוי של שושלת יוחסין, כפי שניתן למצוא בתרבויות אחרות אותן העריצו.


=== דמויות ותנועות מרכזיות ===

בעוד שמנדלי, שלום עליכם וי.ל. פרץ מעלים את ספרות היידיש לרמה גבוהה במזרח אירופה, צמחה תנועה חדשה של ספרות יידיש מודרנית בניו יורק, שכונתה בפיהם: "משוררי סדנת היזע" (Sweatshop Poets); משתתפי הסדנה, שהיו רובם ככולם מהגרים, עבדו למחייתם במהלך היום בבתי מלאכה, שהעסיקו אותם בתנאים לא אנושיים. הדמויות המרכזיות בקבוצה היו: מוריס רוזנפלד, מוריס וינצ'בסקי ודוד אדלשטט. מבחינת התוכן התמקדה עבודתם בנושא הדיכוי של הפרולטריון, בעוד שצורת הכתיבה שלהם הייתה מאוד תיאורית וניסתה לחקות את השירה הוויקטוריאנית וסגנונם היה מלוטש מדי. זו הסיבה שכיום כבר לא קוראים את עבודותיהם.
באותה העת התכנסה בוורשה חבורה של סופרים סביב י"ל פרץ, שהביאו לספרות היידיש גוון חדש, מודרני. החבורה כללה את דוד פינסקי, ש. אנסקי (מחבר "הדיבוק"), שלום אש ואחרים. מאוחר יותר קמה בורשה חבורה נוספת של כותבי יידיש שכללה את ישראל יהושע זינגר (אחיו של יצחק בשביס זינגר), פרץ הירשביין, מלך ראוויטש ואורי צבי גרינברג, שיותר מאוחר התמקד בכתיבה בעברית בלבד. בדומה לעמיתיהם בניו יורק, השתדלה חבורת הצעירים ("די יונגע") לשחרר את ספרות היידיש מהעיסוק האובססיבי בגורל ובפוליטיקה של העם היהודי.
חבורות נוספות במגמות שונות ומגוונות קמו והוחלפו בחבורות חדשות ובמקומות שונים. אינזיך ("בחיפוש") - תנועה אוונגרדית, כשהדמות המרכזית בה היא יעקב גלאטשטיין. חבורת "יונג וילנע" (צעירי וילנה) שכללה את חיים גראדה ואברהם סוצקבר. חבורת "די לינקע" (אנשי השמאל) קמה תחת כנפי המפלגה הקומוניסטית בשנות השלושים של המאה העשרים. מחבריה: משה נדיר ומלכה לי. ברוסיה הסובייטית הייתה פריחה דרמטית לספרות היידיש, עם סופרים כמו: פרץ מרקיש, דער נסתר, דוד ברגלסון, משה קולבק איציק פפר, לייב קויטקו, דוד הופשטיין ועוד. חלקם נרצחו בטיהור הסטליניסטי ב-12 - 13 באוגוסט 1952. אחרים, כמו משה אלטמן, רבקה רובין, שירה גרושמן ועוד - שרדו את הטיהור, מבלי שידועה הסיבה לאי הכללתם בחיסול, משום שרובם כתבו על נושאים דומים.
אחת התופעות המעניינות בהיסטוריה של ספרות היידיש בשנים 1900–1940, היא נוכחותן של נשים רבות בין הכותבים. הנשים היו פחות מעורבות בחבורת המאורגנות וכתבו באופן יותר אינדיבידואלי. צילה דראפקין, אנה מרגולין, קדיה מולודובסקי ("פתחו את השער"), אסתר קרייטמן (אחותו של בשביס) ואחרות, כתבו יצירות שלא בהכרח תאמו את ההגדרות של הקטגוריות שהיו מקובלות בתקופה. מרגולין למשל, הייתה חלוצת השימוש בחרוז המודרני (אסונאנס וקונסוננס). דראפקין הציגה ביצירתה אוצר מילים ארוטי טעון, שהיה מושפע מהשירה הרוסית של המאה ה-19. קרייטמן כתבה רומנים וסיפורים קצרים שהרבו להכיל ביקורת על חוסר השוויון המגדרי בחיי הקהילה היהודית.
גם בין היוצרים הגברים היו כאלו שלא השתייכו בכתיבתם לסגנון המקובל בחבורות הספרותיות השונות או באופנות המתחלפות. איציק מאנגר למשל, שעיבד סיפורים מהתנ"ך בצורה "קלה" כביכול, ויחד עם זאת מאוד אינטלקטואלית. יצחק בשביס זינגר, ישראל יהושע זינגר, יוסף אופטושו, אהרון צייטלין וכדומה.
רבים מהסופרים הנזכרים, שחיו לאחר 1940, כתבו גם על השואה. בגטאות, במחנות הריכוז, ביערות הפרטיזנים ובזיכרונותיהם התייחסו היוצרים אל החוויה הטראומטית של היהדות, או אישית של עצמם. הסופרים שהרבו לכתוב במיוחד על הנושא הם יצחק כצנלסון, שנספה באושוויץ וקצטניק.


=== יצחק בשביס זינגר ופרס נובל ===
זכייתו של בשביס זינגר בפרס נובל לספרות בשנת 1978 קיבעה את מעמדו כאחד מהסופרים הטובים בעולם. לעומת זאת, חלקם של קוראי ספרות היידיש משוכנעים שקיימים בספרות זו כוחות גדולים יותר. הושמעו תלונות של סופרים ומבקרים על גודש נושאים כמו סקס ואמונות טפלות בספריו של בשביס, שמוציאים שם רע לספרות היידיש. בנוסף, הרגלו של בשביס להציג את עצמו בתקשורת כאחרון סופרי היידיש עורר באופן טבעי את כעסם של עמיתיו. אך על אף כל הביקורות והלעז, מסכימים היום רוב חוקרי הספרות, שזכייתו של בשביס בפרס נובל הסבה את תשומת לבם של קוראים רבים מספור לספרות היידיש, ושהענקת הפרס לסופר הייתה מוצדקת.


=== סופרים בני זמננו ===
ניתן לחלק את סופרי היידיש בני זמננו לשלוש משמרות.

המשמרת הוותיקה - אלו שנולדו לפני מלחמת העולם השנייה.
בישראל: צבי אייזנמן (1920-2015), אלכסנדר שפיגלבלט (1927-2013), רבקה בסמן בן-חיים (נולדה ב-1925), יוסל בירשטיין (1920-2013), מישה לב, (1917-2013), ינטה מאש (1922-2013), צבי כנר (1929-2009), אלישבע כהן-צדק (1922–2013) ולב ברינסקי (נולד ב-1939).
בקנדה: חוה רוזנפרב (1923-2013), שמחה שמחוביץ' (נולד ב-1921), וגרוניה סלוצקי-כהן (נולדה ב-1928)
בארצות הברית: בלה שכטר-גוטסמן (1920-2013), יוניה פיין (1913–2013), משה סקלאר (עורך כתב עת ביידיש) ומרים הופמן (נולדה ב-1936, פיליטוניסטית ומחזאית פעילה)
משמרת הביניים - אלו שנולדו בשנים 1940 - 1960
מברית המועצות לשעבר - אלכסנדר בלוסוב (1948 - 2004), משה למסטר, בוריס סנדלר (עורך עיתון), ולוול טשרנין, זיסע ויצמן, הירשע דוד קאץ ודב-בר קרלר, דניאל גלאי (נולד בארגנטינה ב־1945).
המשמרת הצעירה - אלו שהחלו לכתוב במאה ה-21
מהארצות השונות: דב בער קוטלרמן, תומאס סוקסברגר, גיטל שכטר-ויסוואנט, ירמיהו אהרון טאוב, יואל מטוויב, חייקה-ברוריה וויגנד, גילס רוזייר ואחרים.
חלק מהיצירות המוקדמות נאספו באנתולוגיה "ווידערוווקס" (צמיחה מחודשת), שפורסמה בשנת 1989. אנתולוגיה נוספת יצאה בשנת 2008 בפריז ובירושלים.
דור חדש של כותבי יידיש צמח בקרב היהדות החרדית, שיידיש היא אחת השפות המדוברות בקרבה, וזוכה לפופולריות אצל קהל הקוראים.


== ראו גם ==
הפולמוס על מעמד היידיש בספרות
יידישיזם


== לקריאה נוספת ==
אברהם נוברשטרן, הספרות והחיים: צמיחתה של ספרות יידיש החדשה, האוניברסיטה הפתוחה, 2000. (הספר בקטלוג ULI)
יעל חבר, 'מה שחייבים לשכוח': יידיש ביישוב החדש, יד יצחק בן-צבי, 2005. (הספר בקטלוג ULI)
חנא שמרוק, ספרות יידיש: פרקים לתולדותיה, מפעלים אוניברסיטאיים להוצאה לאור, 1978. (הספר בקטלוג ULI)
חנא שמרוק, ספרות יידיש בפולין: מחקרים ועיונים היסטוריים, הוצאת מאגנס, 1981. (הספר בקטלוג ULI)
דן מירון, הצד האפל בצחוקו של שלום עליכם: מסות על חשיבותה של הרצינות ביחס ליידיש ולספרותה, עם עובד, 2004. (הספר בקטלוג ULI)
אברהם נוברשטרן, כאן גר העם היהודי: ספרות יידיש בארצות הברית, הוצאת מאגנס, 2015. (הספר בקטלוג ULI)
גילי דרוקר בר-עם, אני עפרך : ישראל בסיפורת יידיש הישראלית : 1967-1948, יד יצחק בן צבי תשפ"א.
אורן רומן, "אביר ישראל": על שירות אפיות עתיקות ביידיש, זמנים רבעון להיסטוריה 125, 2014, עמ' 18–25.


== קישורים חיצוניים ==

אתר המרכז הלאומי לספרי יידיש: National Yiddish Book Center, ספרייה מקוונת וחופשית לספרות יידיש (באנגלית)
זלמן רייזען, לתולדותיה של הספרות העממית ביידיש (פורסם לראשונה ב-"יִיוואָ בלעטער" 3:3, מרץ 1932, עמ' 240–259) חוליות: כתב עת למחקר יידי, 8, חורף 2003  (ניתן לראות את המסמך גם דרך מהדורת האינטרנט של הגיליון: Zalmen Reyzen, On the History of Yiddish Folk Literature)
מידע על ספרות יידיש בקטלוג הספרייה הלאומית
דב לוין, ‏סופרי יידיש במזרח אירופה שתחת השלטון הסובייטי בראשית מלחמת העולם השנייה (1941–1939), באתר "דעת"
חנא שמרוק, קווים לתולדות המרכז של ספרות יידיש בוורשה, באתר מינהל חברה ונוער
אהרון חבר, מתוך "מה שחייבים לשכוח: יידיש ביישוב החדש" מאת יעל חבר, באתר אימגו
ספרות יידיש, במהדורת האינטרנט של האנציקלופדיה היהודית בשפה הרוסית (ברוסית)
עדינה בר-אל, אמא מספרת וסבתא מספרת עוד... השפעתן של נשים על ספרות הילדים ביידיש, באתר מכללת אחווה
אלחנן ליב לוינסקי, יוחנן הסנדלר לפנים ועתה (להרחבת הזשארגון), בפרויקט בן-יהודה
לילך נתנאל, על "זר שלגים", מבחר משירת יידיש, בבלוג "הספרנים" של הספרייה הלאומית, נובמבר 2021
זיוה שמיר, שירה וספרות יידית, באתר מב"ע - מחקרים בספרות עברית
 ספרות יידיש, דף שער בספרייה הלאומית
ספרות יידיש, באתר אנציקלופדיה בריטניקה (באנגלית)


== הערות שוליים ==

ספרות משווה או ספרות השוואתית היא שדה מחקר אקדמי בין-תחומי של הספרות, או ביטויים תרבותיים אחרים של האדם, כמו מוזיקה וציור, ללא מגבלות של שפה, לאום או מקום. ספרות משווה יוצאת מנקודת הנחה שחקר הספרות חייב להיות בינלאומי במהותו ואינו מוגבל לארץ, שפה או תרבות מסוימות. המחקר בתחום זה עוסק, למעשה, בהקניית כלים לניתוח אקדמי של ספרות עולמית.


== התפתחות המחקר ==

אריך אוארבך נחשב לאחד החוקרים הראשונים שיישמו את המחקר ההשוואתי בספרות בספר המופת שלו מימזיס: התגלמות המציאות בספרות המערב (1946), שאותו הגדיר אביהו זכאי כניתוח מקיף וחוצה תרבויות "החדור בתחושה של ויכוח אידאולוגי, היסטורי הומניסטי, אשר ראשיתו בברית הישנה ובאפוס ההומרי [ואשר] הרחיב... את התחום והחשיבות של ביקורת הספרות, ולמעשה יצר תחום מחקר חדש העוסק בספרות השוואתית ולא בנקודת מבט לאומית דווקא, תחום אשר בו לאמיתו של דבר מתגלמת ספרות העולם".
למעשה, אוארבך לא המציא את המושג, או את התחום, משום שכבר בשנת 1921 יצא כתב עת צרפתי בשם Revue de littérature comparé, שהיה בעל תפוצה רחבה (התפרסם בצרפתית ואנגלית) והיה כתב עת ייעודי למחקר בתחום של ספרות משווה. עם זאת, ספרו הידוע של אוארבך שימש דוגמה לתחום והעניק לו תנופה של ממש.
בחוברת הבסיסית "מהי ספרות משווה?" כתב אחד מחשובי החוקרים את התחום, ג'ורג' סטיינר, שכל פעולה בדרך של קבלת משמעות בשפה, בציור, במוזיקה – היא השוואתית. ההכרה בשפת היצירה היא מחודשת, במובן זה שהיא סוג של היזכרות באמיתות קודמות, או בדרך פסיכולוגית; הקורא, הצופה, או המאזין, מנסה להבין ולמקם את הדברים שלפניו, בין שזה טקסט, או ציור, או סונטה – בכך שהוא מעניק לכך את ההקשר האינטליגנטי המבוסס של ניסיון קודם. הוא בודק בדרך אינטואיטיבית את האנלוגיות, התפיסה, התקדים וההיכרות המחודשת של מה שמונח לפניו עם ההקשר הידוע לו כבר מניסיון קודם של התמודדות עם חומר דומה.
גם במקרים של טקסטים מקוריים לגמרי, כמו שירה, מתרגל הקורא המנוסה לאבחן את הקטעים של ברהמס בשנברג, או לחלופין את גנסין ב-ס. יזהר.
כל מילה בשפה הכתובה או הנשמעת מגיעה אלינו כשהיא טעונה בפוטנציאל ההיסטורי שלה. לקרוא זה להשוות. (מילים, שפה, תרבות, ציור, סיפור). לאמיתו של דבר, עסקו תמיד לימודי הספרות בהשוואה; הפרשנים, המחנכים, המבקרים, התאורטיקנים – כולם בעצם מתעסקים בהשוואה.


== ספרות משווה כחוג באוניברסיטאות בישראל ==

בישראל, החוג לספרות כללית והשוואתית נוסד לראשונה באוניברסיטה העברית בשנת 1960 על ידי לאה גולדברג, שגם שימשה ראש החוג החדש. גולדברג צדדה תמיד בלימוד של ספרויות שונות ובפתיחות לגילומי היצירה בהקשרים תרבותיים שונים. במסגרת העניין ההולך וגובר בנושא הגלובליזציה זוכה העיסוק בספרות השוואתית להתבוננות מחודשת במשמעויות השונות המוענקות ליצירה ספרותית כשהיא חוצה גבולות לאומיים ונודדת משפה לשפה ומתרבות לתרבות. "השאלה 'מהי ספרות?' כרוכה כיום לבלי התר בשאלת תפקידה של הספרות בעולם שבו תרבויות שונות נתונות בדיאלוג שהולך ומתרחב ובמרחק שהולך ומצטמצם".
החוג לספרות השוואתית באוניברסיטת בר-אילן קשור בשמו של חוקר הספרות הידוע ברוך קורצווייל, שייסד בשנת 1965 את החוג לספרות עברית וספרות משווה ועמד בראשו עד לפטירתו. כיום יש בבר-אילן הפרדה בין המחלקה לספרות עם ישראל לבין המחלקה לספרות משווה, המוגדרת כמחקר של "טקסטים ממגוון תרבויות (אירופה, אמריקה, מזרח אסיה); תוך הדגשת הזיקות בין תקופות שונות (התקופה הקלאסית, ימי הביניים, רנסאנס, התקופה המודרנית והפוסט מודרנית); ובין מדיומים וצורות מבע שונות (ספרות, שירה, דרמה, תיאטרון, אמנות, קולנוע, מוזיקה). אנו מעודדים פיתוח חשיבה תאורטית, ביקורתית ומקורית ביחס לטקסטים הנלמדים"
באוניברסיטת חיפה משולבים שני תחומי הלימוד של הספרות והחוג נקרא "החוג לספרות עברית והשוואתית".
באוניברסיטת תל אביב משולבים החוג לספרות עברית והחוג לתורת הספרות הכללית לחוג אחד, שנקרא: "החוג לספרות"


== ראו גם ==
תורת הספרות


== לקריאה נוספת ==
עיונים בספרות משווה, העורכים: דב לנדאו, גדעון שונמי, יפה וולפמן, אוניברסיטת בר-אילן – המחלקה לספרות משווה, תשס"א.


== קישורים חיצוניים ==
University of Georgia, What is comparative literature
 ספרות השוואתית, דף שער בספרייה הלאומית


== הערות שוליים ==

האנציקלופדיה לפילוסופיה של סטנפורד (באנגלית: Stanford Encyclopedia of Philosophy, בראשי תיבות SEP) היא אנציקלופדיה מקוונת לפילוסופיה הפתוחה לגישה חופשית ומתוחזקת על ידי אוניברסיטת סטנפורד. ה-SEP פותחה בתחילה בעזרת מימון ציבורי מהקרן הלאומית למדעי הרוח והקרן הלאומית למדע בארצות הברית. התוכנית לגיוס כספים ארוך טווח כדי לשמור על גישה חופשית לאנציקלופדיה, נתמכת על ידי ספריות רבות, בהן ספריות אוניברסיטאיות.
מוסדות אלה תורמים תחת תוכנית שהוכנה על ידי ה-SEP בשיתוף פעולה עם הקואליציה למקורות אקדמיים (SPARC), הקואליציה הבינלאומית של שותפויות ספריות (ICOLC) ורשת הספריות הדרום-מזרחית (SOLINET), עם תרומות משוות מטעם הסוכנות הלאומית למדעי הרוח.
כל מאמר נכתב ומתוחזק בידי מומחה בתחומו, לרבות פרופסורים מלמעלה מ-65 מוסדות אקדמיים ברחבי העולם. מחוץ להיותה מקוונת, האנציקלופדיה מבוססת על הגישה האקדמית המסורתית של רוב האנציקלופדיות וכתבי-העת האקדמיים, במטרה להגיע לאיכות מרבית:

מחבר מומחה הנבחר על ידי עורך או ועדת עורכים בעלת ידע (הגם שלא בהכרח מומחיות) בתחום המכוסה על ידי האוניברסיטה; וגם
ביקורת עמיתים.
את האנציקלופדיה יצר בשנת 1995 אדוארד נ. זלטה, במטרה לבנות אנציקלופדיה דינמית המתעדכנת בקביעות, ובכך אינה מתיישנת לעולם, בניגוד לאנציקלופדיות המודפסות. כתב-היסוד של האנציקלופדיה מאפשר פרסום מאמרים מנוגדים באותו הנושא על מנת לשקף את חילוקי-דעות הבלתי-נמנעים בין הפילוסופים. נכון לאוגוסט 2022, היו באנציקלופדיה 1,775 ערכים.


== קישורים חיצוניים ==

 אתר האינטרנט הרשמי של האנציקלופדיה לפילוסופיה של סטנפורד (באנגלית)
 אתר האינטרנט הרשמי של האנציקלופדיה לפילוסופיה של סטנפורד
האנציקלופדיה לפילוסופיה של סטנפורד

האנציקלופדיה לפילוסופיה מערבית (באנגלית: The Concise Encyclopedia of Western Philosophy and Philosophers) היא אנציקלופדיה מקפת להיסטוריה של הפילוסופיה, זרמים והוגים. ערכיה נכתבו על ידי פילוסופים ועורכה הראשון הוא ג'יימס אורמסון.


== אנציקלופדיות לפילוסופיה ==
למרות קיומם של ספרי מבוא רבים לפילוסופיה, אנציקלופדיות מקיפות - הסוקרות את תולדות הפילוסופיה, אסכולות והוגים - הן מועטות יחסית. האנציקלופדיה לפילוסופיה מערבית היא אחת האחרונות אשר יצאו לאור בדפוס; כותביה הם פילוסופים והיא מתיימרת להקיף את ההגות הפילוסופית המערבית. האנציקלופדיה הפילוסופית המובילה כיום היא אנציקלופדיית סטנפורד לפילוסופיה; היא מקוונת ומעודכנת תדיר על ידי פילוסופים אקדמיים.
בעברית הוצאו לאור, במחצית הראשונה של המאה העשרים, מספר אנציקלופדיות, חלקן מתורגם וחלקן מקורי. החל משעת תרגום הספר לעברית, לא פורסמו בעברית אנציקלופדיות מקפות לפילוסופיה.


== כתיבת האנציקלופדיה ==
האנציקלופדיה הופיעה לראשונה בשנת 1960 בעריכת ג'יימס א' אורמסון. האנציקלופדיה הציגה ערכים החל מפילוסופיה קדם-סוקרטית ועד המחצית הראשונה של המאה ה-20, הוגים, מושגי מפתח, זרמים ואסכולות.
בכתיבת הערכים השתתפו פילוסופים מובילים. בין הערכים הראויים לציון: א. ג. אייר על ברטרנד ראסל; מייקל דאמט על גוטלוב פרגה, ר. מ. הייר (R. M. Hare) על אתיקה; גילברט רייל על קטגוריות; פיטר סטרוסון על מטאפיזיקה וברנרד ויליאמס על רנה דקרט.
בשנת 2004 יצאה המהדורה השלישית בעריכת ג'ונתן ריי. במהדורה זו נוספו מספר ערכים ועודכנו אחרים בדגש על פילוסופים וזרמים פילוסופיים מהמחצית השנייה של המאה ה-20 כגון פילוסופיה אפריקאית, מגדר ותרגום. האנציקלופדיה ניתנת כיום להורדה חופשית באינטרנט.


== עורכים ==
ג'יימס א' אורמסון (Urmson; נולד ב-1915 ונפטר ב-2008), עורך המהדורה הראשונה, היה פרופסור לפילוסופיה באוניברסיטת אוקספורד ובאוניברסיטת סטנפורד. אורמסון ערך את ספריו של פיטר סטרוסון, "איך לעשות דברים עם מילים" ו"חיבורים פילוסופים". פרסם מספר ספרים ביניהם "אנליזה פילוסופית", "התאוריה האמוטיבית באתיקה" ו"אוצר המילים הפילוסופי היווני".
ג'ונתן ריי (Rée; נולד ב-1948), עורך המהדורה השנייה, הוא היסטוריון, עיתונאי ופילוסוף. בין ספריו, "דקארט", "הפילוסופיה ועברה", "סיפורים פילוסופיים" ו"היידגר".


== מהדורות עבריות ==
בשנת 1967 יצא לאור תרגום של המהדורה הראשונה בהוצאת ש. פרידמן בעריכת הפילוסוף הישראלי בן עמי שרפשטיין תחת השם "פילוסופיה". האנציקלופדיה נכללה ככרך יחיד בסדרת אנציקלופדית אופקים חדשים. במסגרת העריכה העברית נכללו ערכים מההגות היהודית והישראלית. בכתיבת הערכים השתתפו פילוסופים ישראלים כגון שמואל הוגו ברגמן. כיום, ניתן למצוא רבים מערכי האנציקלופדיה באתר מט"ח.
בשנת 2007 יצא לאור תרגום של המהדורה השנייה בהוצאת רסלינג. גם בעריכתה בעברית השתתפו פילוסופים ישראליים, דרור לוי ויצחק נבו. הספר הופיע בשני כרכים.


== ראו גם ==
האנציקלופדיה לפילוסופיה של ראוטלדג'
אנציקלופדיית סטנפורד לפילוסופיה
אנציקלופדיית האינטרנט לפילוסופיה
היסטוריה של הפילוסופיה המערבית מאת ברטרנד ראסל.


== לקריאה נוספת ==
אנציקלופדיית אופקים חדשים: פילוסופיה, עורך: בן עמי שרפשטיין, הוצאת ש. פרידמן, 1967.
האנציקלופדיה לפילוסופיה מערבית: הוגים ומושגים, עורכים: ג'יימס אורמסון וג'ונתן ריי, כרכים 2-1, הוצאת רסלינג, 2007.
יוחנן גלוקר, "אזהרות ראשית: על האנציקלופדיה לספרות מערבית", קתרסיס 13, אביב תש"ע 2010, עמ' 161-107.


== קישורים חיצוניים ==
האנציקלופדיה לפילוסופיה מערבית באתר מט"ח (מהדורה עברית ראשונה)
על האנציקלופדיה באתר רסלינג
טקסט האנציקלופדיה לפילוסופיה מערבית(הקישור אינו פעיל) (מהדורה אנגלית שלישית)
יוחנן גלוקר, ‏אזהרות ראשית: האנציקלופדיה לפילוסופיה מערבית, הוגים ומושגים, קתרסיס 13, אביב תש"ע 2010

The Once and Future Liberal: After Identity Politics הוא ספר מאת הפרופסור למדעי הרוח פרופסור מַרְק לִילָה(אנ) (באנגלית: Mark Lilla), העוסק בפוליטיקה של זהויות.
הספר יצא לאור באנגלית בשנת 2017, בהוצאת הרפר קולינס (Harper Collins).


== הספר ==
הספר נכתב כ"חשבון נפש" של המחבר, המשתייך לחוגי השמאל בארצות הברית, בעקבות ניצחונו של דונלד טראמפ בבחירות לנשיאות ארצות הברית.
בספר, פרופסור מַרְק לִילָה מנסה להסביר את השינויים שעברה החברה האמריקאית שגרמו לכישלון הדמוקרטיים בבחירות. לִילָה מנסה להסביר זאת בשינויי התפיסה שעבר המחנה הליברלי, ואשר הרחיקו ממנו קהלים רבים בארצות הברית. כחלק מכך, לִילָה מנסה להסביר את ההבדלים בין הדוקטרינה של נשיא ארצות הברית פרנקלין דלאנו רוזוולט שבין הדוקטרינה של הנשיא רונלד רייגן ומנסה להביר, מנקודת מבט של 'דמוקרט', את הצלחת הממשל הרפובליקני של רונלד רייגן.
לִילָה גם מתאר הבדלים בין תעמולת הבחירות של הרפובליקנים לתעמולת הבחירות של הדמוקרטיים, מסביר איך כל גישה משתקפת בטקטיקה שננקטה בתעמולת הבחירות ומראה מדוע צורת תעמולת הבחירות של הרפובליקנים הייתה אפקטיבית יותר.
בהתייחסות ספציפית לגופים המזוהים עם השמאל האמריקאי, לִילָה רואה בחיוב את פעילות "התנועה לזכויות האזרח", ומאידך מותח ביקורת על גורמים פרוגרסיבים בשמאל שפועלים נגד מנהיגים דמוקרטים מתונים.
פרופסור Arlie Russell Hochschild(אנ) פרסמה בוושינגטון פוסט ביקורת על הספר, בה עמדה על חשיבותו:”...לילא מביא בספרו החדש קריאת השכמה חשובה, נלהבת וביקורתית מאוד לליברלים...” ולצד זאת מסייגת  Hochschild כי הספר מיועד רק לפלח מסוים מהליברלים: ”אנחנו מגיעים לפוליטיקה של בחירות בדרכים רבות ושונות... יש אנשים שמצטרפים לתנועות חברתיות, נתקעים בתבניות זהות ואינם משקיעים כראוי במערכת הפוליטית - ספר זה מיועד להם. אבל רבים אחרים - כמוני - נמשכו לפוליטיקה על ידי השתתפות בתנועות חברתיות... ”(ההדגשה אינה במקור)


== קישורים חיצוניים ==

 אתר האינטרנט הרשמי של The Once and Future Liberal: After Identity Politics
דביר שוורץ, ‏"לקחת את הזהות ברצינות", השילוח, 8, פברואר 2018


== הערות שוליים ==