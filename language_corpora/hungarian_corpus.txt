A History egy televíziócsatorna. Amerikában az A&E Networks üzemelteti. Korábban a csatorna fő profilja a történelmi témák feldolgozása volt, manapság a műsorok inkább az űrlényekről, kitalált lények kereséséről avagy szellemjárta helyek felderítéséről szólnak. Mindezek mellett valóságshow-k is elkezdtek megjelenni itt, amelyet a kritikusok és a csatorna régi rajongói nem néztek jó szemmel. 2017. április 1-je óta vannak a csatornán magyar nyelvű reklámok, kezdetben az Atmedia koordinálta, 2019. január 1. óta az RTL Saleshouse értékesíti a csatorna reklámidejét.
Magyarországon a csatorna hangja 2010-2014-ig Bodrogi Attila, 2014-2016-ig Csőre Gábor, 2016-2018-ig Crespo Rodrigo, 2018-tól 2020-ig Bartucz Attila volt. Jelenlegi csatornahangja 2020-tól Pásztor Tibor. 


== Története ==
1995-ben indult el az USA-ban, The History Channel néven. Történelmi témájú sorozatokat, illetve dokumentumfilmeket sugárzott. Ez így volt egészen 2008-ig, amikor változás következett be: új logót kapott, és ekkoriban kezdtek el felbukkanni a reality show-k is. A „The” és a „Channel” szavakat pedig elhagyták a névből. 2008-ban mutatták be a csatorna nagy felbontású (HD) verzióját is. Amerikában spanyol nyelven is elérhető.
Az idők során a History „beszivárgott” Európába is. Társadói is jelentek meg, pl.: Military History, H2, Lifetime, Crime and Investigation Network stb. Kritikák is érték a csatornát, főleg amiatt, mert elkezdett valóságshow-kat gyártani, illetve vetíteni, melyek nem illenek a csatornára (többek között a neve miatt). Amiatt is támadás érte őket, hogy az új műsorok történelmi háttere megkérdőjelezhető, illetve elhanyagolható. Ezért sokan „áltudományos agymosás”-nak titulálták a History új műsorait. Elsősorban az Ősi idegenek (Ancient Aliens) című sorozatuk kapta ezeknek a kritikáknak a nagy részét. Annak ellenére, hogy portfóliójából és jó hírnevéből alaposan vesztett a megújulás óta a csatorna, még így is a világ legismertebb és leghíresebb történelmi tematikájú televíziócsatornájának számít.
Magyarországon 2010 elején jelent meg a History, sima felbontásban és HD-ben egyaránt, jelenleg a Tarr Kft. kivételével az összes nagyobb kábelszolgáltatónál fogható. Legnagyobb riválisa a Viasat World Viasat History nevű csatornája.
2023. március 29-én logót és arculatot váltott a csatorna pán-európai változata. Ugyanezen év június 7-én elindult a csatorna önálló magyar adása, ezzel így levált a pán-európai adásból.


== Műsorkínálat ==
[mikor?]

A templomosok elveszett kincse
A titkok könyve: Amerika
Amerikai kincskeresők
Autók, amelyek megváltoztatták a világot
Grant tábornok
Hegyi emberek
II. Világháborús kincskeresők
Istenek harca
Kések csatája
Lehetetlen ókori találmányok
Minden idők legerősebb embere
Ősi idegenek
Raktár-háborúk
Rejtett kód a Bibliában
Szörnyek nyomában - a legjobb részek
Texasi raktár-háborúk
Tűzben edzett
Ufó-akták: a katonai nyomozás
Zálogcsillagok
Az autók grófja
Ételek, amelyek megváltoztatták a világot


== Jegyzetek ==


== Források ==
High ratings aside, where's the history on History? - cikk a csatorna új profiljáról a Forbes oldalán
History Channel - csatornainformáció a Skymedia.co.uk lapon

A HIStory: Past, Present and Future, Book I (rövidítve: HIStory) Michael Jackson kilencedik stúdióalbuma, mely 1995. június 20-án jelent meg az Epic Records kiadó és a MJJ Productions égisze alatt. Az album a Dangerous című stúdióalbum megjelenése után 4 évvel jelent meg, mivel Jacksont 1993-ban gyermekmolesztálással vádolták. A HIStory két lemezből áll. az első a History Begins egy válogatás, mely a korábban már megjelent legnagyobb slágereket tartalmazza. A második a History Continues című, mely teljesen új anyag. Az dalok témái a környezettudatosságról, az elszigeteltségről, a kapzsiságról, az öngyilkosságról, az igazságtalanságról, és Jackson konfliktusai a médiával - szólnak.
Az album dalai közül néhány vitára adott okot, így Jackson újraírta a dalszövegeket. A They Don’t Care About Us című dalszövegei miatt antiszemitizmussal vádolták, R. Kellyt pedig azzal, hogy plagizálta az album egyik dalát, a You Are Not Alone címűt, melyet a belga rádió betiltott.
A HIStory az első helyen debütált az Egyesült Államokban. Ausztráliában, Franciaországban, az Egyesült Királyságban, Spanyolországban, Indiában, Mexikóban pedig benne volt a Top 10-ben. 1997-ben platina státuszt kapott, és az év legkelendőbb albuma volt az európai piacokon. Az album általánosságban pozitív véleményt kapott és öt Grammy-díj-ra jelölték a Scream zenei videójáért.
Az albumról 6. kislemez, és egy promóciós kislemez jelent meg. A Scream/Childhood, a You Are Not Alone, Earth Song, This Time Around, They Don’t Care About Us, és a Stranger in Moscow című dalok. A Smile című dal promóciós célokból jelent meg. Az Earth Song, a They Don't Care About Us és a Stranger in Moscow című dalok Top 10-es helyezettek voltak, de az Egyesült Államokban nem volt kifejezetten sikeres. A legnagyobb slágereket tartalmazó korongot egyetlen lemezként jelentették meg 2001. november 13-án Greatest Hits: HIStory Volume 1. címmel. A második lemez 2011-ben megjelent néhány európai országban külön-külön is. Az album világszerte több mint 20 millió példányban kelt el, és minden idők egyik legkelendőbb lemeze lett.


== Előzmények ==
A 80-as évek végétől Jackson és a szennylapok közötti viszony több olyan dolgok állított az énekesről, ami nem volt igaz. Többek között az 1986-ban felröppent hír, hogy Jackson egy oxigénsátorban alszik, és hogy megvásárolta Joseph Merrick (Az elefántember) csontjait. Ezek miatt Jackson a "Wacko Jacko" gúnynevet kapta, melyet Jackson megvetett. 1989-ben amikor megjelent  a Leave Me Alone című dal, és annak klipje, válasz volt a sajtónak, a korábban tett kijelentéseire. A klipben Jackson a sajtóval való szórakozását, és saját maga szórakoztatását mutatja be.
1993-ra Jackson és a média kapcsolata teljesen összeomlott, amikor gyermekmolesztálással vádolták. A büntetőeljárás alatt intenzív média ellenőrzésnek volt kitéve. Az újságokban és a médiában megjelent hírek félrevezető információkat tartalmaztak Jackson állítólagos bűncselekményeiről, és a rendőrségi nyomozásból származó bizalmas anyagokról. Jackson 1994-ben azt nyilatkozta a médiáról: "Különösen mélyen érint, hogy az ügyet a média hihetetlenül szörnyű tömegtájékoztatásként kezeli, valamint, hogy a média hazugságokat terjeszt, csakhogy elérje saját céljait".
Jackson az őt ért bántalmazások miatt fájdalomcsillapítót, Valiumot, Xanaxot, és Ativant kezdett el szendi. Néhány hónap múlva abbahagyta ezeknek a szedését, azonban egészsége annyira megromlott, hogy visszavonta fellépéseit, és rehabilitációba kezdett. Jackson a klinika egész 4. emeletét lefoglalta gyógyulása érdekében. A média nem szimpatizált az énekessel, így a The Daily Mirror "Spot the Jacko" versenyt tartott, amelyben az olvasóknak kellett megjósolniuk, hogy hol jelenik meg legközelebb Jackson. A nyertes egy Disney World utazást nyerhetett. Ugyanebben az évben a Daily Express-ben címsorként az jelent meg, hogy Jackson Európába utazott, hogy kozmetikai műtétet végezzen.


== Produkció és megjelenés ==
A HIStory egy kétlemezes album, melynek első lemeze (HIStory Begins) egy korábban már kiadott dalokat tartalmaz négy korábbi Motown kiadású stúdióalbumokról, úgy mint az Off the Wall (1979), Thriller (1982), Bad (1987), és Dangerous  címűekről. A második lemez (HIStory Continues) új anyagokat tartalmaz, melyeket 1994. szeptember és 1995. márciusa között rögzítettek. Az album dalait Jackson olyan szerzőkkel írta, mint Jimmy Jam, Terry Lewis, Dallas Austin, Notorious B.IG, Bruce Swedien, R. Kelly, és René Moore. Az album műfajai közép tartozik az R&B, rock, pop, dance, new jack swing, funk és  hiphop. Az album dupla CD-n, dupla kazettán, és tripla vinylen jelentették meg. 
 


== Az album szövegei ==
Jackson korábbi stúdióalbumaihoz hasonlóan - Thriller, Bad - is a paranoiával foglalkozik. Az album dalainak többségét Jackson írta, és a dalok többnyire a gyermekmolesztálás ügyével kapcsolatos 1993-ban tett állításaira vonatkozik, valamint a Jackson által észlelt, és érzékelt bánásmódra, melyeket a bulvármédia rossz hatása gyakorolt rá. Az album dalainak szövegei nagyon személyesek, így ezt az albumot a legszemélyesebb albumnak írták le a kritikusok. A lemezen található műfajok, R&B, pop, ballada, hard rock stílusúak. A dalszövegek többnyire az elszigeteltségre, a kapzsiságra, a környezetvédelmi dolgokra, az igazságtalanságra vonatkoznak. A Scream című dalt közösen testvérével Janet Jacksonnal közösen adják elő. A kritikusok megjegyezték, hogy nehéz megkülönböztetni hangjukat egymástól. A dalszövegek az igazságtalanságról, a média hadjáratairól szólnak.
Az R. Kelly által írt You Are Not Alone című R&B ballada dalszövegei az elszigeteltségről szólnak. Két belga dalszerz Eddy és Danny Van Passel azt állította, hogy a dal dallamát ők írták még 1993-ban. 2007 szeptemberében egy belga bíró úgy döntött, hogy a dallam a Van Passel testvérektől származik, és azt követően betiltották a dal játszását a belga rádiókban. Az albumon található D.S. című dal, bár nem jelent meg külön kislemezen, sikeres volt, melyben Slash gitározik. A dalban Jackson szexuális bántalmazás ügyét tárgyaló ügyvédjét Thomas Sneddonot támadják. A kritikusok a Fox News Channel és CNN kapcsán áttekintették a dalt, megjegyezve, hogy a "cold man" a szövegekben Sneddon, és amikor amikor ezt éneklik kórusban, akkor Thomas Sneddonra gondolnak.
Az albumon található Childhood című dal szövegei Jackson gyermekkorára vonatkoznak, ahol visszagondol saját gyermekkorára. A They Don't Care About Us című dal az igazságtalanságra, valamint a rasszizmusra hívja fel a figyelmet. Az őt ért vádakról Jackson azt nyilatkozta, hogy tévesen vádolták, miközben Evan Chandlernek feljelentette Jacksont, hogy fiát szexuálisan bántalmazta. Ezzel csak pénzt akart kicsikarni a sztártól. A Money című dala erről szól. A This Time Around című dalban Notorious B.I.G. is közreműködik, melynek felvételeit két évvel 2007-es halála előtt rögzítettek. Jackson 2001-ben Unbreakable című dalában szintén hallható "Biggie". Így ő az egyetlen rapper, aki több Jackson dalban is közreműködött. Az Earth Song című dalban a környezetvédelemre hívják fel a figyelmet.
Jackson feldolgozta a Charlie Chaplin féle Smile című dalát, valamint a The Beatles Come Together című dalát is. A 2 Bad című dalban felhasználta a Run–D.M.C. King of Rock című dalának zenei alapjait, melyben Shaquille O’Neal közreműködött. A dalszövegek és címek neveinek hasonlósága azt eredményezte, hogy hasonló volt, mint a Bad című dal.
A Stranger in Moscow egy pop ballada, melynek klipjét egy utcán, esős időben forgatták. A Tabloid Junkie egy kemény funk dal, amely arról szól, hogy ne higgyenek el mindent az emberek, amit a médiában és a bulvársajtóban olvasnak. Az album egyik dala a HIStory nem jelent meg önálló kislemezként, de a remixe hallható a Blood on the Dance Floor: HIStory in the Mix című remixalbumon, és több hangminta is hallható benne, többek között Martin Luther King I Have a Dream című kijelentése.
A Little Susie című dal egy igazi történeten alapul, akit 1972-ben meggyilkoltak. A lányt Gottfried Helnwein festette meg. Michael megcsodálta a művész munkáját, és megvásárolta néhány festményét, később pedig Michael arcképét is megfestette.


== Viták a They Don't Care About Us körül ==
1995. június 15-én a New York Times egy cikket tett közé, melyben bírálta a They Don’t Care About Us című dalszöveget. "Jew me, sue me, everybody do me / Kick me, kike me, don't you black or white me" 
Egy nyilatkozatban Jackson az alábbiakat nyilatkozta:

Jacksont ezek után is többen kérdezték a dalról: "Ez nem antiszemita, mert én nem vagyok rasszista ember, soha nem lennék az. Másnap David A. Lehrer és Marvin Hier rabbi, két zsidó szervezet vezetői kijelentették, hogy Jackson ahogy megkísérelte a dal megkülönböztetését, kétértelművé tette azt, melyek alkalmatlanok voltak a fiatal közönség számára, hogy megértsék azt. Elismerték, hogy Jackson jól tette, hogy írt magyarázatot az album kiadványaiba.
Jackson június 17-én újabb nyilvános bocsánatot kért, és azt mondta, hogy mindenki tudja, hogy milyen erősen elkötelezett vagyok a tolerancia, a béke és a szeretet iránt, és elnézést kérek mindenkitől. A következő napon Jon Pareles a The New York Timestól azt írta, hogy a dal csak a hazugságot adja a testvériség himnuszainak teljes katalógusához, amely antiszemitizmusra tör.
Június 23-án Jackson bejelentette, hogy a "Jew Me" és "Kike Me" mondatokat a "Do Me" és a "Strike Me" szövegekkel helyettesíti. Megértette, hogy a dal az eredeti szöveggel sértő. Spike Lee, aki a videóklipet is rendezte, úgy nyilatkozott, hogy úgy gondolja, hogy a zeneiparban kettős szabvány létezik, megjegyezve a "nigger" szót, ami a zenében nem okoz vitát. Egy másik dalban a This Time Around címűben szintén használták, de a média nem figyelt fel rá.


== Videóklipek ==
Az album zenei videói különböző témákat és elemeket mutattak be a közönség számára. Némelyikük a szegénység tudatosságát mutatta be, mely pozitív hatással volt a különböző felvételi helyszínekre. A They Don't Care About Us című videót Spike Lee rendezte, ahol Jackson együttműködött az Olodum csoport 200 tagjával, akik a zenét játszották a videóban. A klip az Oludumnak világhírnevet hozott, és Brazíliában is fokozta státuszukat. Nagú Lúcia ezt nyilatkozta a videóklipről:
Amikor Michael Jackson úgy döntött, hogy Rio de Janeiro szegénynegyedében forgat klipet, az ott élő embereket mint extrákat használt fel a vizuális látványban...Jackson stratégiájának érdekes aspektusa az a hatékonyság, amellyel Brazília szegénynegyedének életét, és szociális problémáját mutatja be. Azonban az a probléma, hogy nem ez nem jár valódi beavatkozással a szegénységbe. "


== Promóciók és turné ==
A Sony Music 30. millió dollárt költött az album reklámozására. Az album megjelenése előtt a zenei sajtó gyakorlatilag eladta az albumot. A SoundScan egyik elemzője szerint a sajtó nem érte el a nyilvánosságot az albummal kapcsolatosan, azonban a nyilvánosságnak tetszett az album. A sajtónak nem. A Smile, a This Time Around, és a D.S. promóciós kislemezként megjelentek 1995-ben, és 1997 decemberében, azonban helyezést nem értek el, mivel a dalok nem kaptak nagy nyilvánosságot a rádiókban. A This Time Around 1995 decemberében jelent meg az Egyesült Államokban, de csak rádiós kislemezként. A dal a Billboard R&B Singles listán a 23. helyezést érte el, míg a Hot Dance Music /Club Play listán a 18. helyig jutott.
Az album népszerűsítése céljából Jackson HIStory World Tour címmel világkörüli turnéra ment. A turné Prágában, Csehországban kezdődött 1996. szeptember 7-én, és több mint 4,5 millió rajongót vonzott a világ 35 országából, és 58 városából. A turné 82 állomást érintett, de az Egyesült Államokban nem lépett fel, a két Hawaii koncerten kívül, melyek 1997 januárjában voltak. A VIP jegyek átlagosan 200 dollárba kerültek személyenként. Minden koncert 2 óra és 10 perc volt. A turné 1997. október 15-én Durbanban, Dél-Afrikában fejeződött be.


== Kislemezek ==
Számos kislemez jelent meg az albumról. A Scream/Childhood amely dupla kislemezen jelent meg, ez volt az első kimásolt kislemez, mely 1995 májusában jelent meg. A Scream című dalt húgával Janet Jacksonnal közösen adják elő.A dal az 5. helyen debütált a Billboard Hot 100-as listán. A dalt Grammy-díjra jelölték a Legjobb pop dal címen. A Scream zenei videója Jackson egyik legismertebb dala és zenei videója, mely számos díjat kapott. A Scream videóklipje 9 millió dolláros költségvetésből készült, és a valaha készített legdrágább videó.
A You Are Not Alone című dal a második kimásolt kislemez volt az albumról,  mely rögtön az 1. helyen debütált az amerikai Billboard Hot 100-on 1995. szeptember 2.-án. Ez volt az első dal, mely rögtön első helyezést ért el. A dal a nemzetközi slágerlistákon, többek között az Egyesült Királyságban, Franciaországban, és Spanyolországban is slágerlistás helyezést ért el, és mind művészi, mind kereskedelmi sikernek tartották.
Az Earth Song volt a harmadik kislemez az albumról, mely 1995 novemberében jelent meg. A dal nem ért el slágerlistás helyezést az amerikai Billboard listán, azonban nemzetközileg sikeres volt, és négy országban volt Top 10-es sláger.  A dal az Egyesült Királyság kislemezlistáján 6 hétig volt helyezett karácsonykor. A kislemezből 1 millió példányt értékesítettek, így a legsikeresebb dal volt az Egyesült Királyságban, felülmúlva a Billie Jean sikerét.
A This Time Around volt a 4. kislemez, mely 1995. december 26-án jelent meg.
A They Don’t Care About Us című dal volt az 5. kislemez, mely megjelent, és a Billboard Hot 100-as listán a 30. helyezett volt. A Billboard Hot Dance Music és Hot R&B kislemezlistán benne volt a legjobb 10 között. A dal több európai országban is benne volt a legjobb tíz között. A német kislemezlistán 3 hétig volt helyezett, és 2. helyezést ért el Spanyolországban, míg Ausztriában, Svédországban, és Svájcban a 3. helyezést érte el. Franciaországban, az Egyesült Királyságban, és Hollandiában a 4. helyig sikerült jutnia.
A Stranger in Moscow  című dalt 1996 novemberében jelentették meg, 6. kislemezként, mely az Egyesült Államokban a 94. helyig jutott a Billboard Hot 100-as listán. A dal Európában többek között Olaszországban, Spanyolországban, az Egyesült Királyságban, Svájcban, és Új-Zélandon volt slágerlistás helyezés a legjobb tíz között.
A Smile az utolsó 7. kimásolt kislemez volt az albumról, mely 1998. január 20.-án jelent meg.


== Az album dalai ==
Disk 1: HIStory Begins/Greatest Hits: HIStory, Volume I

Disk 2: HIStory Continues


== Kihagyott dalok ==
On the Line – A Get on the Bus című film betétdala – Később megjelent a Ghost Box Set-en 1997-ben és a The Ultimate Collection (2004) 4. lemezén
Superfly Sister – Később megjelent a Blood on the Dance Floor (1997) című albumon.
In the Back – Később megjelent a The Ultimate Collection (2004) 4. lemezén


== Slágerlista ==


== Eladási adatok és minősítések ==


== Jegyzetek ==

A HIStory és a Ghosts Michael Jackson amerikai énekes két dala, melyek dupla A oldalas kislemezként jelentek meg a Blood on the Dance Floor: HIStory in the Mix című remixalbum második kislemezeként. A HIStory Jackson előző stúdióalbumán, a HIStory: Past, Present and Future-on szerepelt, és a Blood on the Dance Flooron egy remixe található, melyet Tony Moran készített; az eredeti változatban történelmi jelentőségű hangfelvételekből hallhatóak részletek, ezek a remixbe nem kerültek be. A Ghosts egyike a remixalbumra felkerült öt új dalnak.
A kislemez megjelenésekor mindkét dalhoz videóklip készült: a HIStoryé futurisztikus night clubban játszódik, a Ghosts klipje pedig ötperces részlet az azonos című, sokkal hosszabb filmből (Ghosts, 1997). A dal top 5 sláger lett az Egyesült Királyságban és Olaszországban.


== HIStory ==
A HIStoryt Michael Jackson, James Harris III és Terry Lewis írta 1995-ben, és a 13. dal lett a HIStory albumon; kislemezen nem jelent meg. A dal címe szójáték a his („övé”) és history („történelem”) szavakból, jelentése kb. „az ő története”. A dalban részletek hallhatóak más zeneművekből (Beethoven Lives Upstairs; Egy kiállítás képei) és történelmi jelentőségű hangfelvételekből: az elején egy interjúból, amit a fiatal Michael Jacksonnal készítettek 1970-ben, majd a Charles Lindbergh-jelentés Lowell Thomastól; műsor Hank Aaron amerikai baseballjátékosról; Edward Kennedy gyászbeszéde Robert F. Kennedy halálakor; a Búcsú a baseballtól Lou Gehrigtől; az „Üdvözlet Anglia gyermekeinek” Erzsébet hercegnőtől (a későbbi II. Erzsébet brit királynőtől) és húgától, Margit hercegnőtől; idézet Muhammad Ali ökölvívótól, Malcolm X fekete polgárjogi harcostól és részlet Martin Luther King Van egy álmom kezdetű híres beszédéből.
Jackson 1997-ben megjelent Blood on the Dance Floor: HIStory in the Mix című remixalbumára Tony Moran készített remixet a dalból, Tony Moran’s HIStory Lesson címmel.
A remixhez készült videóklip elején egy futurisztikus környezetben pihenő nőt látunk, aki virtuális valóság szemüveggel videóklipeket néz. A virtuális valóságban egy nightclub látható, ahol monitorokon és a falakon Michael Jackson videóklipjeit láthatjuk (In the Closet, Don’t Stop ‘til You Get Enough, Scream, Black or White, Jam, Earth Song, Man in the Mirror, Blood on the Dance Floor, They Don’t Care About Us, Dirty Diana, Will You Be There, Stranger in Moscow, Rock with You, The Way You Make Me Feel, Smooth Criminal, Beat It, Remember the Time, jelenetek a Ghosts filmből és koncertfelvételek a Bad és Dangerous turnéról. A szemüveget még mindig viselő nő azt hiszi, ő is a nightclubban van, a klip végén pedig leveszi a szemüveget.


== Ghosts ==


=== Háttere és fogadtatása ===
A Ghosts („Kísértetek”) egyike a remixalbum öt korábban még kiadatlan dalának. Szerzői és producerei Michael Jackson és Teddy Riley. A dalban gitár és zongora hallható, Jackson hangterjedelme G3-A5. A dal G-dúrban íródott. A The Washington Post cikke szerint „a Ghosts újabb new jack swing-együttműködés Teddy Rileyvel az azonos című rövidfilmhez. Nyugtalanító dal, különösen a „Ki engedte neked, hogy megrázd a családfámat?” sor. Tom Sinclair, az Entertainment Weekly munkatársa is felhívta erre a sorra a figyelmet. „Az önjelölt pszichológusok darabjaira fogják szedni ezt a sort.”
Michael Saunders, a The Boston Globe munkatársa szerint az Is It Scary és a Ghosts Jacksontól már jól ismert témákat dolgoz fel. Sonia Murray, a The Atlanta Journal and The Atlanta Constitution újságírója szerint a dal erőteljes, de Jackson hangja gyenge benne. Anthony Violanti a The Buffalo Newstől azt írta a dalról, hogy „programozott műanyag… az ember eltűnődik, hogy tudott egy olyan tehetséges szerző, mint Jackson, ilyen dalokat kiadni.” Jim Farber a New York Daily Newstől azt írta a dalról, hogy „van benne pár újszerű hang, de igazi dallama nincsen”. Roger Catlin a The Hartford Couranttól kijelentette: „A legérdekesebb dalok a Ghosts és az Is It Scary, melyekben azokat kérdezi, akik csak a bulvárlapokból ismerik, hogy szörnyetegnek tűnik-e.”
Jennifer Clay a Yahoo! Musictól megjegyezte, hogy a Ghosts hangzásra olyan, mint a Thriller album anyaga. J. Randy Taraborrelli, Jackson egyik életrajzírója így írt a The Magic & the Madness című életrajzi könyvben: „A Blood számos dala figyelemre méltó. Kiemelkedő a Ghosts, talán mert annyira eszünkbe jut róla Michael lenyűgöző Ghosts videóklipje… klasszikus, kihagyhatatlan Michael Jackson-mű.”


=== Videóklip ===

A Ghosts videóklipje öt perces részlet a hosszabb Ghosts filmből. A teljes hosszúságú fiémet Jackson a Cannes-i Filmfesztiválon mutatta be az album reklámkampányának részeként. Az Egyesült Államokban 1996 októberében mutatták be, az Egyesült Királyságban pedig 1997 májusában az Odeon Leicester Square-en. A világ legtöbb országában megjelent videókazettán. A film történetét Jackson és Stephen King írta, és Stan Winston rendezte, történetének alapját az az elszigeteltség adja, amelyet Jackson akkor érzett, amikor 1993-ban egy gyermek molesztálásával vádolták ártatlanul. A klip elnyerte a legjobb videóklipes koreográfiának járó Bob Fosse-díjat.
A történet főszereplője a Maestro, akit el akarnak üldözni városából a lakók és a polgármester – aki hasonlít Tom Sneddonhoz, az ügyészhez a Jackson elleni 1993-as (és később a 2003-as) perben –, mert szörnyetegnek tartják. A film témája és képvilága hasonlít az 1982-ben bemutatott Thriller videókliphez, láthatóak benne speciális effektusok és koreográfia, melyet maga Jackson tervezett. A filmben számos dal elhangzik a HIStory: Past, Present and Future és a Blood on the Dance Floor: HIStory in the Mix albumokról. A teljes film csaknem 40 perc hosszú, és szerepel a Guinness Rekordok Könyvében mint a világ leghosszabb videóklipje.


== Számlista ==
CD maxi kislemez (Európa)
HIStory (7" HIStory Lesson Edit) – 4:08
HIStory (MARK!’s Radio Edit) – 4:18
HIStory (MARK! Vocal Club Mix) – 9:14
HIStory (The Ummah Radio Mix) – 5:00
HIStory (The Ummah DJ Mix) – 3:04
HIStory (The Ummah Main A capella) – 4:04
Ghosts (Radio Edit) – 3:50
CD kislemez (Egyesült Királyság)
HIStory (7" HIStory Lesson Edit) – 4:08
HIStory (Radio Edit) – 4:01
Ghosts (Radio Edit) – 3:50
Ghosts (Mousse T’s Club Edit) – 4:24
CD kislemez (Egyesült Királyság)
HIStory (Tony Moran’s HIStory Lesson) – 4:08
HIStory (Tony Moran’s HIStory Dub) 7:56
HIStory (MARK! Vocal Club Mix) – 9:14
HIStory (The Ummah Radio Mix) – 5:00
HIStory (The Ummah Urban Mix) – 4:20
CD maxi kislemez (Egyesült Királyság)
HIStory (7" HIStory Lesson Edit) – 4:08
Ghosts (Mousse T’s Radio Rock) – 4:25
Ghosts (Mousse T’s Club Mix) – 6:03
Ghosts (Radio Edit) – 3:50
HIStory (Tony Moran’s HIStory Dub) – 7:56
12" maxi kislemez
HIStory (MARK!’s Vocal Club Mix) – 9:14
HIStory (MARK!’s Keep Movin’ Dub) – 9:23
HIStory (The Ummah DJ Mix) – 3:04
HIStory (The Ummah Main A Cappella) – 4:04
Ghosts (Radio Edit) – 3:50
Kazetta
HIStory (7" HIStory Lesson Edit) – 4:08
HIStory (Radio Edit) – 4:01
Ghosts (Radio Edit) – 3:50
CD kislemez (Európa, promó)
HIStory (7" HIStory Lesson Edit) – 4:08
Ghosts (Radio Edit) – 3:50
HIStory (Mark Picchiotti Remixes) 12" promó
HIStory (MARK!’s Phly Vocal) – 9:10
HIStory (MARK!’s Future Dub) – 9:16
Ghosts (Mousse T Mixes) 12" promó
Ghosts (Mousse T’s Club Mix) – 6:03
Ghosts (Mousse T’s Club Mix TV) – 6:03


== Helyezések ==
A kislemez az amerikai Billboard slágerlistára nem került fel, de világszerte sikert aratott. Az Egyesült Királyságban érte el legmagasabb helyezését, az ötödik helyet. Hollandiában, Belgiumban és Svédországban 17–18 hetet töltött a slágerlistán.


== Jegyzetek ==


== Források ==
George, Nelson (2004). Michael Jackson: The Ultimate Collection booklet. Sony BMG.
Lewis, Jel. Michael Jackson, the King of Pop: The Big Picture : the Music! the Man! the Legend! the Interviews!. Amber Books Publishing (2005). ISBN 0-9749779-0-X 
Taraborrelli, J. Randy. The Magic and the Madness. Terra Alta, WV: Headline (2004). ISBN 0-330-42005-4

Science (ejtsd: szájensz, angolul am. tudomány) az A Természettudományok Haladását Támogató Amerikai Egyesület (American Association for the Advancement of Science, AAAS) kiadványa. A brit Nature mellett világszerte a legfontosabb ilyen jellegű sajtóorgánum. A hetilap ún. Peer-Review-elven működik és körülbelül 130 ezer előfizetője van. Mivel azonban az előfizetők között számtalan tudományos intézet és egyetem is van és mert a hetilapnak a honlapja is olvasható, az olvasók száma inkább egymillió lehet.
A kiadvány elsősorban fontos tudományos kutatások eredményeinek, illetve az erről szóló beszámolók publikálásával foglalkozik, de emellett minden számban vannak újdonságok és vélemények, különböző tudományos álláspontok.
Bár a legtöbb tudományos magazin egy bizonyos szakterületre specializálódott, a Science – legnagyobb konkurenséhez, a Nature-höz hasonlóan - a természettudomány összes résztudományával foglalkozik. A publikációk nagy része biológiával, azon belül különösen genetikával és biotechnológiával foglalkozik. Bár a lapot az AAAS adja ki, a publikáláshoz nem feltétel a tagság. A beküldött cikkeknek csak az egy tizede kerül közlésre, amelyek ezt megelőzően átfutják az ún. Peer-Reviewt, és csak utána jelennek meg. A szerkesztőség székhelye Washington D.C. és fenntart egy irodát Cambridge-ben.


== Források ==
Science. American Association for the Advancement of Science. Washington DC 1.1880 ISSN 0036-8075
Scientific monthly. American Association for the Advancement of Science. Science Press, New York 1.1915 ISSN 0096-3771


== Külső hivatkozások ==
A Science honlapja

A Discovery Science a Discovery Communications társaság egyik tematikus csatornája volt.


== Története ==
A Discovery Science 23 évig volt jelen a magyar piacon, műsorait napi 24 órában sugározta. Kínálatában találhattunk ökológiai témájú, katasztrófákkal és természeti csapásokkal, modern műszaki tudományokkal foglalkozó, valamint a népszerű tudomány témakörét feldolgozó sorozatokat. A csatorna hangja Szabó Máté, Kisfalusi Lehel és Endrédi Máté volt.
A csatorna 2024. január 5-én szűnt meg, a DTX-szel együtt.


== Műsorstruktúra ==

A csatorna a technológia és a tudomány legérdekesebb témáit dolgozta fel. Bemutatta a legnagyobb technológiai projektek hátterét, a legújabb kutatási irányokat, ámulatba ejtő eszközökkel és a tudomány friss híreivel szórakoztat. Forradalmi felfedezések világába kalauzolt, miközben praktikus tanácsokat adott, miként lehet a csúcstechnológia vívmányait a gyakorlatban is alkalmazni. Műsorkínálata közérthető, szórakoztató, olykor humoros, így mindenki számára egyaránt élvezhető volt. Megérthetjük, miként hat a tudomány és a technika mindennapi életünkre, hogyan alakítja a jövőt. Választ adott a „mit?”, „hogyan?” és „miért?” kérdésekre, megbízható és közérthető módon közvetített tudást.


== Korábbi nevek ==
A csatorna Amerikában 1996 októberében indult, Magyarországon pedig 1997. július 20-án indult Discovery Sci-Trek néven, majd 2003. április 1-jén Discovery Science Channelre változtatta át nevét. 2008-tól a Discovery Science nevet használta.


== Logói ==


== Érdekesség ==
Miután a UPC kínálatába került az MGM, a Discovery Science megszűnt.


== Fordítás ==
Ez a szócikk részben vagy egészben  a   Discovery Science című angol Wikipédia-szócikk fordításán alapul.  Az eredeti cikk szerkesztőit annak laptörténete sorolja fel. Ez a jelzés csupán a megfogalmazás eredetét és a szerzői jogokat jelzi, nem szolgál a cikkben szereplő információk forrásmegjelöléseként.


== Források ==

Az Analog Science Fiction and Fact  egy amerikai tudományos-fantasztikus havi magazin. Astounding Stories of Super Science néven alapították 1929 decemberében, majd az Astounding Stories névre rövidítették 1930-ban. Később 1938-ban Astounding Science-Fiction nevet vette fel, majd 1960-ban az Analog Science Fact & Fiction, végül 1992 novemberében az Analog Science Fiction and Fact nevet, amit ma is használ. Így a magazin lényegében a legrégebb óta folyamatosan megjelenő kiadvány a maga műfajában. A sci-fi műfajban rendkívül meghatározó újság volt annak aranykorában. Többek között a sci-fi irodalom olyan nagyságai publikáltak a lapban mint, E.E. Smith, Theodore Sturgeon, Isaac Asimov, Robert A. Heinlein, A. E. van Vogt, Lester del Rey, H.P. Lovecraft, Frank Herbert. Valamint olyan művek jelentek meg az újságban elsőként a sci-fi rajongói számára mint a Dűne.


== Története ==
Astounding Stories of Super Science néven alapították 1929 decemberében. A 2. évfolyamtól vette fel az Astounding Stories nevet. Kezdetben ponyva jellegű űrutazásos történeteket tartalmazott, de F. Orlin Tremaine alatt az igényesség irányába fordult. Ő bátorította az írókat, hogy a bevált sablonok helyett új dolgokat találjanak ki. Ekkor váltak piacvezetővé. A lap az aranykorát John W. Campbell, Jr. alatt érte el, aki 1937 októberében lett a lap vezető szerkesztője. Campbell átkeresztelte a lapot Astounding Science-Fiction-ra. Motiválta a szerzőit, hogy gondolják végig milyen tudományos – technikai felfedezések lehetnek a jövőben és ezek hogyan befolyásolják az embereket. Campbell egyik tanácsa az íróinak: "Találj ki egy olyan lényt, ami olyan jól gondolkozik, mint egy ember, vagy még jobban, mint egy ember, de nem úgy, mint egy ember." Magasabbra tette az írás minőségének mércéjét, mint az azelőtti írók.
Ő segítette első publikáláshoz Robert A. Heinlein-t és Isaac Asimov-ot is. Campbell hatalmas befolyást gyakorolt az íróira, így alakította a science fictiont. Asimov így írt erről: "A kiterjesztései voltunk (Campbellnek), az irodalmi klónjai voltunk." Campbell irányítása alatt az 1938-tól 1950-ig tartó éveket a science fiction aranykoraként emlegették, bár Asimov rámutat arra, hogy az aranykor kifejezést más időszakokra is használják a science fiction történelme alatt.
Campbell irányítása alatt segítette L. Ron Hubbard vallási szcientológiáját. Hubbardot ígéretes sci-fi-írónak és Campbell védencének tekintették, és Campbell adta ki Hubbard első dianetikáról és az új vallásáról szóló cikkeit. Ahogy előrehaladott Campbell uralma, több figyelmet szentelt Hubbard és a hozzá hasonló írók ötleteinek, és vezércikkeket írt a dianetika támogatásáról. Bár az Astoundingnak lojális rajongótábora volt, az olvasók más magazinokhoz kezdtek fordulni.


=== Történeti áttekintő ===
1929 december Astounding Stories of Super Science néven megalapítják a magazint.
1937 október John W. Campbell, Jr. vezető szerkesztő lesz.
1946 ban eltüntetik a kötőjelet, és a lap neve Astounding SCIENCE FICTION lesz
1950-es években Campbell erős domináns személyisége a döntéshozatalban oda vezet, hogy több jelentős íróval megromlik a viszonya. Több színvonalas magazin is megjelenik: The Magazine of Fantasy and Science-Fiction, Galaxy Science Fiction így az Astounding elveszíti piacvezető helyét.
1960-ban Campbell megváltoztatja újra az általa szenzációhajhásznak tartott címet Analogra. Kezdetben az Astounding felirat még látszott a háttérben.
1971-ben Campbell halála után Ben Bova lesz a főszerkesztő. 1973 és 1978 között sorozatban Hugo-díjat kapott, mint legjobb főszerkesztő
Utódjának Stanley Schmidt-nek ez még nem sikerült


== Érdekességek ==
A legtöbb rajongói levelet kiváltó novella a Rideg egyenletek volt (Tom Godwin)
1950-ben itt publikálta L. Ron Hubbard Dianetika témájú cikkét, amelyből a Scientológia lett.
Frank Herbert a Dűne könyvbeli kiadását az Analog magazinnak köszönheti. A szerző korábban több mint 20 visszautasítást kapott különböző könyvkiadóktól. Azonban miután az Analógban folytatásos sorozatként megjelent a Dűne, a magazin egyik olvasója Sterling E. Lanier – a főleg autószerelés kézikönyveiről ismert – Chilton könyvkiadó egyik szerkesztője felajánlotta, hogy kiadnák a könyvet.


== Szerkesztői ==
Harry Bates, 1930. január – 1933. március
F. Orlin Tremaine, 1933. október – 1937. október
John W. Campbell, Jr., 1937. október – 1971. december (haláláig)
Ben Bova, 1972. január – 1978. november
Stanley Schmidt, 1978. december – 2012. augusztus
Trevor Quachri, 2012. – napjainkig.


== A magazinban publikáló leghíresebb szerzők ==
A teljesség igénye nélkül néhány példa:


== További információk ==
Az Analog magazin honlapja

A Culture Beat egy 1989-ben Torsten Fenslau által létrehozott német Eurodance projekt. A formáció az évek során átment különféle változásokon, a legtöbb sikert Tania Evans énekesnővel és Jay Supreme rapperrel érték el. Az 1993-as "Mr. Vain" kislemezük listavezető sláger volt 11 európai országban, és az együttes több mint 10 millió lemezt adott el világszerte.


== Története ==


=== Eredet és megalakulás ===
Torsten Fenslau, aki eredetileg építészmérnök szeretett volna lenni, DJ-ként dolgozott Frankfurtban, a Dorian Gray nevű night klubban 11 éven át, amikor eldöntötte, hogy megalapítja a Culture Beat-et a barátaival, Jens Zimmermannal és Peter Zweierrel.


=== 1989–1991: Horizon ===
Az első kislemezük, a "Der Erdbeermund", német nyelven íródott, és Jo van Nelsen vokalista adta elő. A 11. helyet érte el a német kislemezeladási slágerlistán. Angol és francia nyelven is megjelent ("Cherry Lips", illetve "Les lèvres cerises" címmel). Egy instrumentális változata is klubsláger lett az Egyesült Királyságban, ahol az 55. helyet szerezte meg.
Egy kis idővel később a Culture Beat újjáalakult az amerikai New Jersey-ben született rapper, Jay Supreme és Lana Earl lettek a frontemberei. Amíg a 2. kislemez, az "I Like You" a 22. helyet szerezte meg Hollandiában, a "No Deeper Meaning"  című 4. kislemezzel az együttesnek a 4. helyig sikerült jutnia Hollandiában és a 3. helyig a kanadai RPM Dance Chart-on. 1991-ben megjelentették első albumukat, a Horizon-t, ami csak kismértékben volt sikeres.


=== 1993-1994: Serenity és nemzetközi sikerek ===
1993-ban Lana helyére új egy énekesnő, Tania Evans került, és az együttes felvett egy keményebb Eurodance hangzásvilágot. A "Mr. Vain" vált a mai napig legnagyobb slágerükké, a listavezető helyet megszerezve 13 országban, köztük Németországban, Ausztráliában és az Egyesült Királyságban. Ez lett az első közismert slágerük az Egyesült Államokban, a 17. helyig jutva a Billboard Hot 100-on. A kislemez háromszoros aranylemez lett Németországban azáltal, hogy 750,000 példányban kelt el, és arany fokozatot ért el számos helyen, köztük az USA-ban.
A következő kislemezeik, a "Got to Get It" és az "Anything" is Európa-szerte slágerré váltak, és a 2. albumuk, a Serenity ECHO-díjat nyert, a valaha legtöbb példányban külföldön eladott német album kategóriában, több mint kétmillió példányt adtak el belőle. Ez azt hozta magával, hogy Torsten Fenslau-t ugyancsak Echo-díjra jelölték az év legjobb producere kategóriában, és ezt könnyedén meg is nyerte.
1993. november 6-án Torsten Fenslau, a Culture Beat megalapítója autóbalesetben, 29 évesen meghalt a darmstadti Messelben. A testvére, Frank vette át a menedzseri feladatokat.


=== 1995–1996: Inside Out ===
Az együttes visszatért a 3. albumával, az Inside Out-tal, amelyet az azonos című, "Inside Out" kislemez előzött meg. Utóbbi az 5. helyet érte el Németországban és a 32.-et az Egyesült Királyságban.


=== 1997–1998: Nagy változások és a Metamorphosis ===
1997-ben, Frank eldöntötte, hogy a Culture Beatet más zenei irányba viszi, az Eurodance hangzást egy kereskedelmibb, pop-os hangzásvilág felé. Tania-t is lecserélte Kim Sanders-re, aki előzőleg a Captain Hollywood Project "Impossible" című számának énekesnőjeként lett ismert. Jay Supreme maradt az együttesben egy rövid ideig Tania távozása után, de a következő albumuk felvétele alatt eldöntötte, hogy elhagyja a csapatot, ezért a rap vokál részekben (csak néhány szám tartalmazott rap-et) egy másik rapper, Next Up működött közre. Bár 1998-ban a Metamorphosis album a 12. helyig jutott Németországban, csak kissé volt sikeres, mivel a top 20-ban csak 4 hétig tartózkodott, és összesen 10 hetet maradt a slágerlistán.


=== 2001–jelenleg: Kislemezek és jelenlegi státusz ===
Három évvel később, Jacky Sangster vette át Kim helyét a Culture Beat negyedik frontember énekesnőjeként. A 2001-ben kiadott "Insanity" kislemez, bár megbukott Németországban, Izraelben megszerezte az 1. helyet. 2003-ban, megünnepelve a 10 évvel azelőtt megjelent slágerüket, a "Mr. Vain-t", egy új verziót adtak ki Németországban és elérte a 7. helyet a kislemezeladási slágerlistán. 2004-ben egy Gratest Hits válogatásalbum látott napvilágot, megelőzve egy tervezett új albumot, de visszavonták mielőtt a "Can’t Go on Like This (No No)" megjelent. Ez a kislemez is csak kisebb sikert ért el. A "Your Love"-ot 2008-ban adták ki, és mindeddig ez a legújabb daluk. Jacky és az „MC 4T” művésznevű férfi rapper, a hivatalos weboldaluk szerint továbbra is fellépnek a 90-es évek retro zenéjét képviselve világszerte.
2013 januárjában egy válogatásalbum, a The Loungin’ Side of jelent meg, ami akusztikus és lounge verziójú dalokat tartalmaz az Inside Out és a Metamorphosis albumukról.


== Diszkográfia ==


=== Stúdióalbumok ===
Horizon (1991)
Serenity (1993)
Inside Out (1995)
Metamorphosis (1998)


== Jegyzetek ==


== Fordítás ==
Ez a szócikk részben vagy egészben  a   Culture Beat című angol Wikipédia-szócikk fordításán alapul.  Az eredeti cikk szerkesztőit annak laptörténete sorolja fel. Ez a jelzés csupán a megfogalmazás eredetét és a szerzői jogokat jelzi, nem szolgál a cikkben szereplő információk forrásmegjelöléseként.

A „Pro Cultura Hungarica” díj vagy emlékplakett a magyar kultúra értékeinek külhoni megismertetésében és terjesztésében, valamint a magyar nemzet és más nemzetek művelődési kapcsolatainak gazdagításában elévülhetetlen érdemeket szerzett külföldi állampolgárok részére adományozható.
A kitüntetett Pro Cultura Hungarica emlékérmet és igazoló okiratot kap. Az érem alkotója Kiss Nagy András.
Az érem kerek alakú, bronzból készült, átmérője 80, vastagsága 7 mm. Az érem első oldala a pannon tájat, a magvető ember alakját, a zeniten álló nappal ábrázolja. Az érem hátoldalát a PRO CULTURA HUNGARICA koszorúba foglalt felirata díszíti.
A díjból évente legfeljebb tíz adományozható


== Díjazottak ==
2025

Molnár Ottó a Szent Korona Kórus karnagya, orgonaművész, kántor, zenetanár


=== 2023 ===

Kolcsár Béla igazgató,
Nelli Dimova műfordító, programszervező,
Ruzsena Szuhankó elnök


=== 2022 ===

Hargitai Péter, költő, regényíró, a magyar irodalom fordítója, a Florida International University volt egyetemi tanára.


=== 2021 ===

Frankl Péter zongoraművészt
Takács András néptáncgyűjtő, koreográfust
Benko Pál közösségszervező, népművész, a Füleki Gimnázium tanára
Ito Naomi zenetanár, a nagojai Nunoike Művelődési Ház Zeneoktató Terem (zeneiskola) volt vezetője.


=== 2020 ===
Brizzi, Gian Paolo hungarológus, a Bolognai Alma Mater Studiorum professor emeritusa.
Szvorák Zsuzsanna, a Füleki Gimnázium magyar nyelv és irodalom, valamint etikai nevelés szakos tanára.
Turczi István költő, műfordító, irodalomszervező egyetemi oktató.
Fallhauser Máté trombita művész, pedagógus.


=== 2019 ===
Böjte Csaba ferences rendi szerzetes, a Dévai Szent Ferenc Alapítvány alapítója. 
Tóth Péter Lóránt Radnóti- és Latinovits-díjas versmondó, a „versvándor”
Sterlik Nikolett, a Vive Tu Cultura Húngara – Mesevár és Tudásvár (Madrid) alapítója


=== 2018 ===
Gémes István evangélikus lelkész
Endrész László artista
Rencsik Imre, a nagyváradi Posticum spirituális és kulturális központ alapítója, irányítója


=== 2017 ===
Sarah Isabel Bisley karnagy, az Aorangi Szimfonikus Zenekar zeneigazgatója és művészeti vezetője
Jü Cö-min, a kortárs magyar irodalom kínai fordítója
Zagiba Tibor
Kálmán Yvonne


=== 2016 ===
Kubička Kucsera Klára művészettörténész
Gergely Balázs régész, közösségszervező


=== 2015 ===
Gina Giannotti, az Olasz Kultúrintézet igazgatója
Soós Zoltán, marosvásárhelyi történész


=== 2014 ===
dr. Pászt Patrícia, műfordító, polonista, kulturális menedzser, a Krakkói Magyar Centrum megalapítója és igazgatója, a lengyel-magyar kulturális együttműködés terén végzett munkájáért és a krakkói magyar kulturális telephely 15 éves működtetéséért.
Kao Csien-csin (Gao Jianjin), a Kínai Központi Zeneakadémia Zenei Nevelés Tanszékének vezetője a magyar zenepedagógia, különösen a Kodály-módszer kínai zeneoktatásban való meghonosításáért, a magyar zeneművészet és zenetudomány kínai népszerűsítéséért
Claudia Yang, zongoraművész, a magyar zongoraművek, különösen Liszt Ferenc művei elmélyült értelmezéséért, a magyar zenekultúra magas művészi szintű, önzetlen és elhivatott megjelenítéséért
Gilberto Martinelli, filmrendező, az olasz-magyar kulturális és diplomáciai kapcsolatok elmélyítéséért


=== 2013 ===
Mészáros László Svédországban élő balettmester, a magyar kultúra értékeinek megismertetése érdekében tett erőfeszítései elismeréseként
Gün Benderli műfordítói, szótárkészítői és rádiós munkásságáért, a magyar-török kapcsolatok szolgálatáért, kultúránk törökországi megismertetéséért
Nagy Miklós Kund kultúraszervező, művészetpártoló újságíró


=== 2012 ===
Kállay Oszkár, brüsszeli nyugalmazott orvos, a Belgiumi Magyarok Szövetségének elnöke
Jüan Hszi-kun szobrászművész, a magyar-kínai kulturális kapcsolatok fejlődésének támogatásáért, Magyarország kultúrájának kínai népszerűsítéséért, a magyar alkotóknak a kínai közönséggel való megismertetéséért
Furija Mijako (Furiya Miyako) japán karnagy, a magyar kultúra külföldi megismertetéséért és terjesztéséért
Jan Kennis holland kulturális diplomata, a holland-magyar kulturális kapcsolatok elmélyítéséért, a holland kultúra iránti magyar és a magyar kultúra iránti holland érdeklődés növeléséért


=== 2011 ===
Ullein-Reviczky Lovice Mária, a magyarországi kultúra támogatásáért
Robert Christian Bachmann, karmester, zenetudós és zeneoktató
Gaip Van Chung, vietnami műfordító
Oscar Pfeffermann, építész
Rácz Tibor, harmonikaművész


=== 2010 ===
Balás Árpád-Pál, marosvásárhelyi földrajz tanár, idegenvezető, író
Budai Lívia operaénekesnő
Günter Grampp, a grazi Technische Universität professzora, több amerikai és nyugat-európai egyetem vendégoktatója
Yumiko Hertelendy, a Cziffra Alapítvány ausztriai képviselője, amiért évtizedek óta támogatja a fiatal magyar zenei tehetségek külföldi bemutatkozását, egyengeti pályafutásukat
Jean-Baptiste Joly az Akademie Schloss Solitude alapító tagja, művészeti vezetője és igazgatója
Indu Mazaldan indiai műfordító
Nurit Tinari Modai, az izraeli külügyminisztérium osztályvezetője
Christoph Palm Fellbach főpolgármestere
Jefim Pivovar történész professzor, az Orosz Állami Bölcsészettudományi Egyetem (RGGU) rektora
Christoph Ramoser, a Bundesministerium für Wissenschaft und Forschung osztályvezetője
Szalai Anna, a Jeruzsálemi Héber Egyetem magyar tanára
Ofer Vardi újságíró


=== 2009 ===
Evžen Gál (Gál Jenő), a budapesti Cseh Centrum igazgatója
Ricardo Izquierdo Grima, spanyol katonai bíró, a jogtudományok doktora, antropológus és a magyarországi kultúra támogatója
Kovacsics Ádám, műfordító, egyetemi tanár
Macuura Kóicsiró az UNESCO nyugalmazott főigazgatója
Larroudé-Saáry Éva, geológus, költő, író, fotóművész, a Ticinói Magyar Egyesület elnöke


=== 2008 ===
Andreas Fogarasi, magyar származású osztrák képzőművész, a 2007-es Velencei Biennálén a magyar nemzeti pavilon kiállításával elnyert Arany Oroszlán díjért.
Wolfram Dehmel, a magyar zenetörténeti dokumentum gazdagítása terén kifejtett tevékenységéért
Kati Marton, amerikai írónő
Kozma Mária romániai magyar írónő és könyvszerkesztő
Christa Linsenmaier-Wolf, német kulturális menedzser, „a magyar kultúra németországi terjesztésében kifejtett munkássága elismeréseként”


=== 2007 ===
Karl Rosenberg, német üzletember, az esztergomi Özicseli Hadzsi Ibrahim-dzsámi felújításáért
Paul Raabe, német könyvtáros, irodalomtörténész, tudományszervező, „a magyar kultúra németországi terjesztésében kifejtett munkássága elismeréseként”


=== 2006 ===
Hans-Henning Paetzke, német író, műfordító
Dr. Horváth Péter, a Stuttgarti Egyetem professzora
Daváhügijn Ganbold, mongol irodalomtörténész, műfordító
Roberto McCausland Dieppa  


=== 2005 ===
Csingiz Ajtmatov, kirgiz író


=== 2004 ===
Srí Csinmoj, a Békefutás mozgalom elindítója
Határ Győző, költő, műfordító, filozófus
Henry Kammer, holland műfordító
Méray Tibor, író, újságíró
Hary Béla, karmester, zeneszerző


=== 2003 ===
Csémy Tamás, a budapesti Cseh Centrum igazgatója


=== 2002 ===
Naftali Kraus, zsidó író, újságíró


=== 2001 ===
Roboz Ágnes, táncpedagógus, koreográfus, a balettművészet és a magyar kultúra terjesztése területén kifejtett kimagasló munkájáért
Kibédi Varga Áron, irodalomtörténész, esztéta, költő
Tüski István, református lelkipásztor
Jos J. H. Vranken, holland karnagy


=== 2000 ===
Lantos Rezsőné zenetanár, karnagy
Radics Éva, karnagy, zenetörténész
Takács Jenő zongoraművész, zeneszerző, népzenekutató


=== 1999 ===
Zalán Magda újságíró, író, műfordító


=== 1997 ===
Bordás Győző, író, kritikus, esszéista


=== 1993 ===
Elga Sakse lett műfordító
Tõnu Seilenthal észt hungarológus
Tiiu Kokla, észt műfordító
Janina Išganatité, litván műfordító


=== 1992 ===
Triznya Mátyás (posztumusz), festő, operatőr, látványtervező
Boór János, újságíró, író, filozófus
Edvin Hiedel, észt műfordító
Aino Pervik, észt műfordító
Ellen Niit, észt költő, műfordító


=== 1991 ===
Szabó Ferenc, jezsuita szerzetes, író, költő
Molnár József (1918–2009) magyar népi író, folyóirat-szerkesztő, könyvkiadó és nyomdász
Borbándi Gyula, történész, író, esszéista


=== 1990 ===
Széchényi Péter, festőművész, jogász


=== 1988 ===
Oleg Konsztantyinovics Rosszijanov szovjet-orosz műfordító


=== 1985 ===
Dedinszky Erika költő, műfordító


== Jegyzetek ==


== Források ==
http://www.takacsjeno.com/tabelle.html
Kiss Nagy András éremkiállítás. Magyar kiállítási, művészeti katalógusok a Magyar Nemzeti Galéria gyűjteményéből. Kecskemét, Képtár, 1995. 15. oldal

Az European Geography Association, rövidítve EGEA, olyan kiterjedt Európai hálózat, amely geográfus hallgatók és ifjú geográfusok számára nyújt lehetőséget arra, hogy nézeteiket és tudásukat megvitassák más európai geográfusokkal. Ennek elérése érdekében az EGEA kongresszusokat, hallgatói cseréket, szemináriumokat szervez, továbbá szponzorál olyan tudományos együttműködéseket, amelyek elősegítik céljait. A szervezet saját hírlevelet tart fenn aktuális információinak közlése céljából. Az EGEA legfontosabb építőeleme a szervezet honlapja, amelynek segítségével sokkal egyszerűbb kommunikáció válik lehetővé távoli országok aktivistái számára.


== Nemzetközi szervezet ==
1987-ben varsói, barcelonai, bécsi és utrechti egyetemisták megalapították az European Geography Association-t. A szervezet a kezdetek óta 20 éves kongresszust rendezett különféle országokban. A négy alapító szervezet mára további 80 tagszervezettel bővült amely kb. 20 országból adódik össze. Minden egyes tagszervezet önállóan működik, néhányan közülük csak nemformális csoportként, mások ellenben hivatalos egyesületekké alakultak az idők során.
Az EGEA négy régióból áll, nevezetesen az Északi és Balti régió, a Keleti régió, a Nyugati régió és az EuroMed régió. Minden régió saját képviselőket delegálhat az EGEA vezetőségi tanácsába. A régiók ezen vezetőkön keresztül állnak kapcsolatban egymással. A vezetők feladata a szervezet jövőjének tervezése és kezdeményezés.
A tagszervezetek évente egyszer, az Éves Kongresszuson üléseznek. A kongresszus minden évben ősszel kerül megrendezésre, és a szervezet legfőbb rendezvénye. A rendezvény 5 napja alatt workshopok során különféle témák kerülnek megvitatásra. Az esemény egyik napján a rendező szervezet kirándulást rendez.
Ezen kívül mind a négy régió megrendezi éves Regionális Kongresszusát, minden év tavaszán. A kongresszusokon valamilyen földrajzos témát dolgoznak fel.
További lehetőség a tagszervezetek találkozójára a hallgatói cserék, melynek során egyetemi hallgatók osztják meg lakásukat egymással. Ezek az EGEA leggyakoribb eseményei, hiszen megfizethető áron látogathatók meg különféle országok. A cserék során, amelyek általában egy hétig tartanak, a résztvevők meglátogatják az egyetem geográfus intézményeit, földrajzos témájú kirándulásokat szerveznek, bebarangolják a várost és környékét, valamint ide tartoznak különféle informális és szociális elfoglaltságok is. Az utazási költségeket a látogató fizeti meg, az ételről, a szállásról és a programról a szállásadó gondoskodik.


== További információk ==
EGEA hivatalos weboldala
EGEA-Szeged oldala

Literatura Mondo (magyarul: Irodalmi Világ) eszperantó nyelvű világirodalmi folyóirat. 1922-től 1949-ig jelent meg havonként Budapesten. A két világháború közt nagy szerepe volt a nemzetközi eszperantó nyelvű szépirodalom felvirágoztatásában.


== Története ==
1922-ben Theodore Schwartz (Soros György amerikai milliárdos apja), Kalocsay Kálmán, Baghy Gyula, Lengyel Pál (nyomdász), Balkányi Pál alapította, Kalocsay Kálmán és Baghy Gyula szerkesztette, majd Tóth V. vette át a kiadást 1926-ban. A Literatura Mondo hamarosan az eszperantó kultúra legismertebb orgánumává vált, az úgynevezett budapesti iskola kiinduló pontjává, melynek szellemi vezetője Kalocsay volt. 1931-ben újraindították a folyóiratot, Kalocsay Kálmán főszerkesztőhöz csatlakozott Baghy Gyula, Karlo Bodó, Szilágyi Ferenc és Ludwig Totsche (1902-1978). Baghy Gyula 1933-ban megvált a folyóirattól személyes okokból. 1936–39 között Bleier Vilmos és öccse, Berceli Béla is dolgozott a kiadóban. 1947 és 1949 között Berceli Béla volt a kiadója.
Az eszperantisták dicsérték a Literatura Mondo folyóirat nemzetközi jellegét, hiszen a folyóiratnak nemcsak európai, hanem kelet-ázsiai munkatársai is voltak. A munkatársak nemzeti nyelvekről és nemzeti nyelvekre (például észt, cseh, lengyel, szerb, svéd) való fordításai népszerűségnek örvendtek. A Literatura Mondo körül megszületett egy új eszperantó nyelven alkotó költő, író generáció.
A Literatura Mondo mint könyvkiadó is működött. Műfordításokat és eredeti műveket adtak közre. Kalocsay Kálmán művei a Literatura Mondo lapjain és önálló kötetekben jelentek meg. Eredeti írásokat, szépirodalmi és tudományt, technikát népszerűsítő írásokat publikált például Stellan Engholm (1899-1960); Ludwig Totsche; Johan Weinhengst (1904-1945); Eugène Aisberg (1905-1980); Hendrik Adamson (1991-1946). Legjelentősebb az Enciklopedio Esperanto, vagyis az Eszperantó Enciklopédia megalkotása és kiadása 1933-ban.
Kitűnt a Mondo Literaturo magas színvonalú tartalmával és kifogástalan stílusával. A kritikusok kifogásolták a folyóirat lapjain jelentkező nyelvi neologizmusok használatát, de nem mondhatni, hogy a szerkesztők hagyták elburjánozni a neologizmusokat. Az eszperantó irodalomnak ugyanazt jelentette a Literatura Mondo, mint a magyar irodalomban a Nyugat.


== Jegyzetek ==


== Források ==
Enciklopedio de esperanto / redaktis L. Kökény kaj V. Bleier ; la lingvo-fakon K. Kalocsay ; [eldonis Hungara Esperanto-Asocio. Budapest : HEA, 1986 [!1988]; 599 p. ISBN 963-571-164-6


== További információk ==
Literatura Mondo (1922-1949)
Literatura Mondo
Rátkai Árpád: A Nyugat köre és a nemzetközi nyelv

A Doki Doki Literature Club! (rövidítve: DDLC) 2017-ben megjelent videójáték a Team Salvato forgalmazásában. Bár teljes egészében amerikai készítésű, angol nyelvű játékról van szó, ábrázolása szándékosan a japán animék stílusát követi. Több műfaj elemeit egyesíti magában: megjelenítését és játékstílusát tekintve visual novel, a történet kezdetén randiszimulátornak (dating sim) indul, később azonban egyre inkább átmegy metafiktív pszicho-horrorba. Alkotója, Dan Salvato elmondása szerint a játékkal olyan élményt kívánt nyújtani, amelyet kifejezetten ezzel a formátummal lehetséges. A játék címében a doki doki japán hangutánzó szó, amely a szívdobogásra utal.


== Terjesztése ==
A játék ingyenesen letölthető a https://ddlc.moe/ oldalról. Ugyanakkor a felhasználóknak lehetőségük van az oldalon keresztül pénzbeli támogatást küldeni. A legalább tíz dollár támogatást nyújtók ajándékként letölthetik a DDLC Fan Packet, amely a játékhoz kapcsolódó zenét, háttérképeket és korai koncepciókat tartalmaz. A játék a Steam rendszeren keresztül is hozzáférhető, szintén ingyenesen.


== Irányítás ==
A játék megjelenítése a visual novelek stílusát követi: statikus háttér szemlélteti az aktuális helyszínt, előtte a társalgásban éppen részt vevő szereplők állóképe (úgynevezett sprite) látható, aminek a mimikája, gesztikulációja és testtartása változhat. Kivételt jelentenek a bizonyos jeleneteknél megjelenő vágóképek vagy CG-k (számítógépes grafikák), ilyenkor az adott szereplő egyedi helyzetben, kidolgozottabb háttérrel együtt rajzolva látható.
A játékos által irányított főszereplő nem látható a képernyőn. A képernyő előterében lévő szövegdobozban olvashatók a párbeszédek, illetve a narráció. A lapozás a bal egérgombbal, illetve az Enter vagy szóköz billentyű leütésével végezhető. A játékos választhat teljes képernyős vagy ablakos játékmód közül. A történet bizonyos pontjain a játékosnak döntéseket kell hoznia, hogyan alakuljon a folytatás, ilyenkor az általa választott opcióhoz kell vinnie a kurzort.
A szövegdoboz alján az alábbi menüpontok választhatók:

History: a párbeszédek és a narráció egy ideig utólag visszaolvashatók.
Skip: alapvetően akkor aktív a funkció, ha újrakezdés vagy betöltés esetén már olvasott szöveghez ér a játékos (beállításokban változtatható). Ilyenkor lehetőség van ezek gyorsított átpörgetésére, hogy a játékos időt takarítson meg.
Auto: lehetőséget ad arra, hogy a játékos egér vagy billentyű lenyomása nélkül lapozhassa a szöveget. Ilyenkor a beállításokban megadott idő elteltével történik a továbblépés.
Save: az aktuális állás mentése. Összesen 54 (9×6) slot áll rendelkezésre, de lehetséges a korábbi mentések felülírása is.
Load: korábban mentett állás betöltése. Az aktuális állás addig nem mentett adatai elvesznek.
Settings: változtathatók a hangra, megjelenítésre, irányításra vonatkozó beállítások.


== A játék  menete ==
Mivel az úgynevezett spoilerek ennek a játéknak az élményéből nagy mértékben elvehetnek, a cselekmény elolvasása nem ajánlott azoknak, akik szeretnék ismeretlenül végigjátszani.


=== Indítás ===
Az első megnyitáskor több figyelmeztetést is kap a játékos, miszerint a játék nem ajánlott gyerekeknek, valamint depresszióra, szorongásra, pánikrohamra hajlamos, illetve könnyen felzaklatható személyeknek. A játékosnak egy párbeszéddobozban meg is kell erősítenie, hogy elmúlt 13 éves és nem szenved a fentebb felsorolt lelki problémákban. Ezután egy nevet kell megadnia, majd megjelenik a kezdőképernyő a négy lányszereplővel, a játékos a főmenüből elindíthatja az új játékot.
Újból megnyitások esetén figyelmeztető szöveg jelenik meg, majd bejön a kezdőképernyő.


=== Első felvonás ===
A történet főszereplője egy középiskolás fiú, aki a játékos által előzetesen megadott nevet viseli. Szomszédja és gyerekkori barátja, Sayori  rábeszéli, hogy lépjen be az iskolában működő irodalmi klubba, aminek ő az alelnöke. A klub további tagjai a művelt, de félénk Yuri, a lobbanékony Natsuki és az elnök, a népszerű Monika, aki az előző tanévben egy osztályba járt a főszereplővel. A főszereplő számára a négy csinos lány társasága elegendő motivációnak bizonyul a csatlakozásra. A tanórák után tartott klubdélutánokra Monika azt a feladatot találja ki, hogy a tagok írjanak verseket, amiket megmutathatnak egymásnak. A lányok reakciója a főszereplő verseire, és ezáltal az események alakulása is attól függ, melyikük ízléséhez áll közelebb. A klubtagok másik feladata, hogy felkészüljenek a következő hétfőn tartandó iskolai kulturális fesztiválra, ahol az irodalmi klub is bemutatkozik.
A történet az alábbi pontokon válik interaktívvá:

versíró minijáték: három alkalommal van ilyen. A játékosnak 20×10 szóból kell kiválasztania, mi kerüljön be a főszereplő versébe. A szóválasztás dönti el, melyik lány hogyan fog viszonyul a vershez: Sayori az érzelmi töltettel bíró szavakat preferálja, Natsuki a hétköznapibb témákat és az aranyos dolgokat, míg Yuri az intellektuálisabb kifejezéseket és a sötétebb témákat. A másnapi klubdélutánon a lányok reakciója lehet a versre pozitív, negatív vagy semleges, illetve külön jelentősége van annak, hogy kihez szól leginkább a vers. Monikához szóló verset nem lehet írni, ő megállapítja, hogy a vers kinek a stílusához áll közelebb, illetve tippeket ad az íráskészség fejlesztésére.
a versek megosztásának sorrendje: szintén három alkalommal van ilyen, a játékos dönti el, hogy a klubdélutánon a főszereplő milyen sorrendben menjen oda a négy lányhoz. Néhány előre- vagy visszautalást leszámítva nagyobb jelentősége nincs a sorrendnek, mivel mindegyikükkel meg kell osztani a verseket.
Natsuki és Yuri cicaharca: az első versek megosztásának végén a két lány vitatkozni kezd egymás stílusáról, ami személyeskedő veszekedésbe torkollik. A játékosnak kell eldöntenie, hogy a főszereplő kinek a pártját fogja, és ezáltal melyikük előtt tüntesse fel magát jobb színben. A harmadik opció segítségkérés Sayoritól, aki elsimítja a konfliktust, bár bizonyos megjegyzései kínosra sikerülnek.
a második vers megosztása utáni napon hazafelé menet Sayori azt veti fel, hogy ha  egy másik lány – az addigi döntésektől függően kínálja fel a játék Yurit vagy Natsukit – azt szeretné, hogy a főszereplő kísérje haza, hogy választana: igent mondana vagy továbbra is Sayorival menne haza. A válaszokra Sayori másképp reagál, bár mindkét esetben kiemeli a másik lány jó tulajdonságait, a játék további alakulását pedig kevéssé befolyásolja a játékos döntése.
a fesztivál előkészületeinek megbeszélésekor választani kell, kinek segítsen a főszereplő. Bár elméletileg mind a négy lány opcióját felkínálja a játék, Monika vagy Sayori választása esetén a másik két lány lehurrogja a főszereplőt. Így valójában Natsuki vagy Yuri a két alternatíva. Natsukival muffinokat sütnek, amivel megvendégelik a fesztiválon a látogatókat, Yurival pedig a dekorációt készítik. Mindkét esetben a választott lány hétvégén házhoz megy a főszereplőhöz, és a közös munka során közelebb is kerülnek egymáshoz.
szerelem vagy barátság: amikor Natsuki vagy Yuri távozni készül a főszereplőtől a közös munka után, váratlanul felbukkan Sayori, aki felfedi érzelmeit: beleszeretett a főszereplőbe. A játékosnak kell döntenie a szerelmi vallomás viszonzása vagy a baráti viszony fenntartása között.
A főszereplő elkészült verseit a játékos nem olvashatja, a lányokét viszont igen, bár egy részüknél ez függ a játékos korábbi döntéseitől is. Az első felvonás során olvasható versek:

Hole in Wall ('Lyuk a falon'): Monika első verse, mindenképpen olvasható.
Dear Sunshine ('Drága napfény'): Sayori első verse, mindenképpen olvasható.
Eagles Can Fly ('A sasok tudnak repülni'): Natsuki első verse, mindenképpen olvasható.
Ghost Under the Light ('Szellem a lámpa alatt'): Yuri első verse, mindenképpen olvasható.
Save Me ('Ments meg/el'): Monika második verse, mindenképpen olvasható.
Bottles ('Palackok'): Sayori második verse, mindenképpen olvasható.
Amy Likes Spiders ('Amy szereti a pókokat'): Natsuki második verse. Ha a főszereplő első két versének egyike sem tetszett Natsukinak, nem hajlandó megmutatni.
The Raccoon ('A mosómedve'): Yuri második verse. Ha a főszereplő első két versének egyike sem tetszett Yurinak, nem hajlandó megmutatni.
The Lady Who Knows Everyhing ('A hölgy, aki mindent tud'): Monika harmadik verse, mindenképpen olvasható.
I’ll Be Your Beach ('Leszek a tengerpartod'): Natsuki harmadik verse alapesetben. Ha a főszereplő három verséből kettő nem tetszett Natsukinak, nem hajlandó megmutatni.
Beach ('Tengerpart'): Yuri harmadik verse alapesetben (Natsukival szándékosan választottak hasonló témát). Ha a főszereplő három verséből kettő nem tetszett Yurinak, nem hajlandó megmutatni.
Because You ('Mert te'): Natsuki harmadik verse abban az esetben, ha a főszereplő mindhárom verse őhozzá szólt.
Ghost Under the Light pt. 2. ('Szellem a lámpa alatt, második rész'): Yuri harmadik verse abban az esetben, ha a főszereplő mindhárom verse őhozzá szólt.
Sayori harmadik verse a klubdélutánon nem olvasható, ugyanis az egész délután furcsán viselkedő lány a főszereplő versének elolvasása után hazamegy. A fesztivál reggelén viszont a Monika által elhelyezett egyik brosúrán a főszereplő elolvassa Sayorinak a fesztiválra írott versét, aminek címe egy % jel, ismétlődő mondata pedig Get out of my head ('Tűnj el a fejemből').
A játék során CG-nek (számítógépes grafikának) is nevezett vágóképek hívhatók elő a lányokkal. Három-három van Natsukival, Yurival és Sayorival is.

Sayori 1.: a főszereplő próbálja begombolni Sayori blézerét, hogy rendezettebb legyen a külseje. Előhívásának feltétele, hogy a főszereplő első két versének egyike Sayorihoz szóljon.
Sayori 2.: Sayori és a főszereplő elmennek eszközöket keresni a fesztivál plakátjának készítéséhez, ennek során Sayori beüti a fejét egy szekrénybe, a főszereplő hideg almalével igyekszik hűteni. Előhívásának feltétele, hogy a főszereplő első két verse egyaránt Sayorihoz szóljon.
Natsuki 1.: miután kiderül, hogy a főszereplő és Natsuki egyaránt kedvelik a mangákat, leülnek együtt a földre mangát olvasni. Előhívásának feltétele, hogy a főszereplő első két versének egyike Natsukihoz szóljon.
Natsuki 2.: az alacsony Natsuki egy székre állva megpróbálja levenni a mangáit a szekrény felső polcáról, ahova Monika pakolta. Előhívásának feltétele, hogy a főszereplő három verséből kettő Natsukihoz szóljon.
Yuri 1.: Yuri és a főszereplő egymás mellé ülve együtt olvassák a Yuritól kapott könyvet. Előhívásának feltétele, hogy a főszereplő első két versének egyike Yurihoz szóljon.
Yuri 2.: Yuri és a főszereplő a földön ülve folytatják a könyv közös olvasását, közben a főszereplő csokoládét ad az olvasásba mélyült Yurinak. Előhívásának feltétele, hogy a főszereplő három verséből kettő Yurihoz szóljon.
Natsuki 3.: ha a fesztivál előkészületeire Natsukit választotta a játékos, a muffinok sütése közben Natsuki arcára cukormáz került, amit játékosan a főszereplőre akar kenni, ő viszont próbálja megakadályozni.
Yuri 3.: ha a fesztivál előkészületeire Yurit választotta a játékos, a főszereplő véletlenül összefestékezi Yuri arcát, majd melegvizes törölközővel letörli.
Sayori 3: ha a játékos Sayori szerelmi vallomásának viszonzását választotta, a főszereplő és a könnyes szemű Sayori átölelik egymást.
Akárhogyan alakul a játék, az első felvonásban a történet tragikusan ér véget: a fesztivál reggelén Sayori, aki előző reggel felfedte a főszereplőnek eltitkolt depresszióját, felakasztja magát. A főszereplő – akárhogyan is döntött a szerelmi vallomás viszonzásáról – önmagát okolja a történtek miatt.


=== Második felvonás ===
A játék újrakezdhető, de már a kezdőképernyőn látszik, hogy valami megváltozott (Sayori helyén a három másik lány részleteiből összeállított kép látható). Az első felvonás mentéseit nem lehet újra betölteni (ha a játékos biztonsági másolatokat készített és azt próbálja visszatölteni, akkor sem lehetséges, sőt külön reakciója van a játéknak a „csalási” kísérletre). Ha a játékos új játékot indít, a történet kezdődik az elejéről, de rövid idő múlva összeomlik. Utána még egyszer újraindul, de ezúttal Sayori hiányzik, mintha soha nem is létezett volna. Az irodalmi klubban csak három lány van, az alelnöki posztot Yuri tölti be. A főszereplőt Monika veszi rá a csatlakozásra, azzal az indokkal, hogy a klub hivatalos elismeréséhez négy tagra lenne szükség. 
A klubtagok itt is verseket írnak, amiket megosztanak egymással; valamint készülnek a fesztiválra, azonban egyre több megmagyarázhatatlan, furcsa esemény történik, a szereplők vagy a szövegek helyenként torzítva jelennek meg, az egész játék szürreálisabbá válik. Megváltozik a szereplők viselkedése is: Yuri egyre megszállottabban közeledik a főszereplőhöz, Natsuki kiszolgáltatottabbnak tűnik, mint az első felvonásban, Monika pedig a másik két lány hibáit kiemelve igyekszik arra biztatni a főszereplőt, hogy inkább vele töltse az időt. A főszereplő pedig egyre kevésbé felel meg ennek a státusznak: az események tehetetlen szemlélője válik belőle, aki egyre ritkábban reagál.
Helyenként van itt is interaktivitás, de egyre inkább látszólagossá válik.

versíró minijáték: ezúttal is háromszor van ilyen. Hasonló az első felvonáshoz, de már csak Natsukihoz vagy Yurihoz szóló verset lehet írni. Igazán ennek is egyre kevésbé lesz jelentősége, leginkább az első versnek van befolyása a játék eseményeire, a második és harmadik vers után a főszereplőnek mindenképpen Yurival lesz jelenete. Annak lehetnek még következményei, ha az első két vers egyaránt Natsukihoz szól: a főszereplővel való beszélgetés során Natsuki nyaka megmagyarázhatatlan módon spontán kitörik, majd fordított VÉGE felirat jelenik meg, de utána a játék folytatódik, mintha mi sem történt volna, Natsuki is életben és épségben van. A második és harmadik minijáték során már furcsaságok is megjelenhetnek.
a versek megosztásának sorrendje: ezúttal is a játékos dönt, hogy a főszereplő milyen sorrendben beszéljen a lányokkal (akik most csak hárman vannak). Itt is kis jelentőséggel bír a sorrend, mert mindegyiküknek sorra kell kerülnie mindhárom alkalommal.
Natsuki és Yuri cicaharca: itt is veszekedésbe torkollik a lányok vitája az első versek megosztása után, ezúttal durvábbra is fordul, mint az első felvonásban. A játékosnak döntenie kellene, hogy a főszereplő ki mellé álljon, de választásai hatástalanok maradnak. A helyzetet Monika megjelenése oldja fel, aki kihívja a főszereplőt a folyosóra, amíg a veszekedés véget nem ér.
a fesztivál előkészületeire itt is a játékosnak kell választania, kinek segítsen a főszereplő, ezúttal három lány közül. A kurzor azonban magától elkezd Monika nevéhez közeledni. Ha a játékosnak mégis sikerül másra kattintania, egy olyan képernyő fogadja, ahol már csak Monika választható.
Yuri szerelmi vallomásának viszonzása: az utolsó klubdélutánon az őrület jeleit mutató Yuri szerelmet vall a főszereplőnek, a játékos választ elfogadás vagy elutasítás között, de a további események a választástól függetlenül ugyanazok lesznek.
Ezúttal is olvashatók a lányok versei a játékos számára. Egy részük megegyezik az első felvonásban olvashatóval, de akadnak eltérések is.

Hole in Wall ('Lyuk a falon'): Monika első verse, csak a címe egyezik az első felvonásban olvasottal, a szöveg viszont teljesen eltér: valójában az előzőnek az egyenes folytatása. Mindenképpen olvasható.
Eagles Can Fly ('A sasok tudnak repülni'): Natsuki első verse, mindenképpen olvasható, egyezik az első felvonással.
Ghost Under the Light ('Szellem a lámpa alatt'): Yuri első verse, mindenképpen olvasható, egyezik az első felvonással.
Save Me ('Ments meg/el'): Monika második verse, helyenként eltér az első felvonástól. Mindenképpen olvasható.
Amy Likes Spiders ('Amy szereti a pókokat'): Natsuki második verse alapesetben. Egyezik az első felvonással. Ha a főszereplő első két versének egyike sem tetszett Natsukinak, nem hajlandó megmutatni.
Base64 kódolású vers: Natsuki második verse abban az esetben, ha a főszereplő első két verse egyaránt őhozzá íródott.
Wheel ('Kerék'): Yuri második írása, valójában nem is vers, hanem egymás után írott szavak, mondatok összefüggéstelen halmaza. Yuri saját bevallása szerint azzal a tollal írta, ami a főszereplő táskájából kiesett, ő pedig hazavitte.
Harmadjára valójában egyik lánynál sem beszélhetünk versről. Monikánál attól függ a dolog, hogy a főszereplő első verse kihez szólt. Ha Natsukihoz, akkor vers helyett zöld-vörös villódzás látható (teljes képernyős játékmódban látszólagos kék halál képernyő társul hozzá), ha Yurihoz, akkor Monika csak annyit mond: „Ne mondd, hogy nem figyelmeztettelek!”. Natsuki egy versnek álcázott levelet ad át a főszereplőnek, amiben arra kéri, hogy segítsen valahogy az egyre furcsábban viselkedő Yurin (ezután következik a „Just Monika” jelenet). Yuri pedig a gyanúsan foltos papírra olvashatatlanul írt egymásra szavakat.
Mellettük vannak úgynevezett speciális versek is, amelyek kimondatlanul ugyan, de bizonyos szereplőkről tartalmaznak újabb információkat, célzásokat. Ezek közül a játék mindig random módon választ ki hármat, amik az adott lejátszás során olvashatók a játékos számára.
Ebben a felvonásban három CG jeleníthető meg. Hasonlók az első felvonáshoz, bár vannak eltérések is az adott jelenet alakulásában. 

Natsuki 1.: akkor hívható elő, ha a főszereplő első verse Natsukihoz szól.
Yuri 1.: mindenképpen megjelenik. Ha a főszereplő első verse Yurihoz szól, akkor az első vers megírása után lesz a jelenet; ha az első vers Natsukihoz szólt, akkor a második vers után.
Yuri 2.: mindenképpen megjelenik. Ha a főszereplő első verse Yurihoz szól, akkor az második vers megírása után lesz a jelenet; ha az első vers Natsukihoz szólt, akkor a harmadik vers után.
A játéknak ez a felvonása is tragikus véget ér: a szerelmi vallomás után az elborult elméjű Yuri a választól függetlenül előkap egy kést a gyűjteményéből, és izgalmában leszúrja magát. A főszereplő egész hétvégén ottmarad a holttest mellett. Hétfő reggel megérkezik Natsuki, aki hányingerrel küzdve kirohan a teremből, majd Monika, aki láthatóan könnyen veszi a történteket. A játékos láthatja feliratban, hogy előbb Yuri, majd Natsuki karakterfájlja törlődik, Monika pedig kér egy kis időt…


=== Harmadik felvonás ===
A játék torzított intrója után a tanteremben (amelynek ablakaiból a világűr látszik) a meredten figyelő, diszkréten mosolygó Monika látható (ez a játék tizedik CG-je). Immár nem az addigra teljesen passzívvá vált „főszereplőt” szólítja meg, hanem közvetlenül a játékost. Felfedi előtte, hogy a történet kezdetétől tudatára ébredt: ő egy játék szereplője, egy fiktív univerzumban ragadva, szabad akarat nélküli karakterek között. Ebben a helyzetben a játékost a megmentőjének tekinti. Miután azzal is szembesült, hogy a játékba nem írtak őhozzá vezető utat, próbálta saját kezébe venni a dolgokat. A többi lány hátrányos tulajdonságait – Sayori depresszióját, majd Yuri megszállottságát – felnagyította, hogy a játékos számára ellenszenvessé tegye őket, de nem hozta meg a várt eredményt. Így inkább kitörölte a többiek karakterfájlját. Monika azonban nem teljesen ért a programozáshoz, emiatt a beavatkozásai sérüléseket okoztak a scriptben. Ezek vezettek a furcsa jelenségekhez, végül a játék univerzuma összeomlott: helyszínnek csak a terem maradt, az idő sem telik már. Ebben a helyzetben Monika úgy látja, immár együtt lehetnek a játékossal az örökkévalóságig. 
Ebben a felvonásban is van némi látszólagos interaktivitás, de tét nélkül: a versíró minijátékban csak Monikához lehet verset írni (miután az összes szó az ő neve vagy annak hiányos, torzított variánsa), arra kérdésre pedig, hogy a játékos hajlandó-e Monikával maradni, csak igent válaszolhat. Monika itt is ír egy verset, Happy End címmel. 
A felvezetés után következik a társalgás Monikával. A témái random sorrendben következnek. Egy részük a játékról szól, de vannak köztük olyanok is, amik az élet különböző területeinek kérdéseit feszegetik, amelyek foglalkoztathatják a játék célközönségét. Ha Monika kifogy a témákból, újra betöltődnek a korábbiak (ekkor aktiválódik a Skip funkció, de Monika első próbálkozásnál érzékeli és letiltja).
A korábbi mentések ismét törlődtek, biztonsági másolattal sem tölthetők vissza, sőt, ezúttal nem is lehetséges menteni (Monika szerint nem is szükséges). Kilépés és újbóli megnyitás után a játék folytatódik, Monikának külön reakciói is vannak erre az esetre. Még a társalgási témák előtt arra is van reakciója Monikának, ha a játék videórögzítő program használatát észleli (ha viszont nincs ilyen, akkor pedig megpróbálja a játékos valódi nevét is kitalálni, a számítógép felhasználóneve alapján). 
A játékos egyetlen módon tud kitörni ebből a helyzetből: ha kitörli Monika karakterfájlját (erre Monika is tesz indirekt utalásokat). Monika ábrázolása ekkor eltűnik, bár az öntudata megmarad. Először kifakad a játékosra, utána viszont magába száll és beismeri, hogy ő követett el szörnyű dolgokat. Végül megpróbálja jóvátenni…


=== Negyedik felvonás ===
A tetteit megbánó Monika helyreállítja a játékot, de ahogy a kezdőképernyőn is látható, saját maga nélkül (akkor sem hajlandó visszatérni, ha a játékos biztonsági másolattal megkísérli visszaállítani a karakterfájlját).
A történet elölről kezdődik, a főszereplő ezúttal saját elhatározásából csatlakozik az irodalmi klubhoz, ahol a lányok hárman vannak, és Sayori az elnök. A klub négy taggal immár hivatalosan is elismerhetővé válik. Az oldott légkörű klubdélután végére Sayori és a főszereplő kettesben maradnak. Ekkor Sayori, aki valószínűleg a klubelnöki poszt következtében szintén öntudatra ébredt, megszólítja a játékost… A végkifejlet a korábbi események függvénye.


=== Végkifejlet ===
A játéknak három lehetséges befejezése van.
Normál befejezés: a játékosok nagy része ezt éri el az első lejátszás alkalmával. Lineáris végigjátszással ide lehet eljutni. Ebben az esetben az öntudatra ébredt Sayori annak tudatában, hogy Monika miket művelt, önzővé válik, és ezúttal ő akarja magának a játékost. A megtestesülés nélkül is tudatánál lévő Monika azonban ekkor beavatkozik a játékos védelmében, és véget vet a játéknak. Utána immár hangban is megszólítja a játékost, majd a stáblista alatt elkezdi énekelni a Your Reality ('A te valóságod') című dalát. Közben látható a tíz CG: színesben azok, amiket sikerült előhívnia a játékosnak, fekete-fehérben azok, amiket nem (Monikáé akkor nem számít előhívottnak, ha a játékos túl korán törölte ki a karakterfájlt), de azonnal törlődnek is, akárcsak a játék futásához szükséges fájlok. A stáblista után Monika búcsúlevelét olvashatja a játékos.
Gyors befejezés: ez még az első felvonásban érhető el.  Ha az új játék indítása előtt a játékos kitörli Monika karakterfájlját, Sayori megörökli a klubelnöki posztot és öntudatra ébred. A helyzetet nem képes felfogni, emiatt pánikba esik, bezárja a játékot és törli a karakterfájlokat. Ha a játékos újból megnyitja a játékot, előbb VÉGE felirat fogadja, majd az akasztott Sayori fekete-fehér képe. Tíz perc múlva olvashatóvá válik a „Now everyone can be happy” ('Most már mindenki boldog lehet') felirat. Még gyorsabb változata ennek a befejezésnek, ha a játékos az első felvonás során Sayori karakterfájlját törli és úgy nyitja meg a játékot. Ekkor rögtön a VÉGE, majd az akasztott Sayori fogadja.
Különleges befejezés: Ennek a befejezésnek a feltétele, hogy a játékos mind a tíz CG-t előhívja a játék során. Mivel egy részüket egyazon lineáris lejátszás során nem lehetséges előhívni, ehhez szükség van úgynevezett save scumra, azaz helyenként menteni, majd újra betölteni és másképpen folytatni. (Valójában lehetséges új játék indításával is, mert a játék megjegyzi a korábbi eseményeket, de mentéssel és betöltéssel gyorsabban megoldható.) Az első felvonásban a játékosnak még azelőtt kell újra betöltenie a korábbi állást vagy új játékot kezdenie, mielőtt a főszereplő a fesztivál napján benyit Sayori szobájába, azon a ponton ugyanis már nem lehetséges az első felvonás korábbi állásaihoz visszatérni. Ha a tíz CG előhívása sikerült, a negyedik felvonás végén Sayori köszönetet mond a játékosnak, hogy a játék egyetlen pillanatát sem akarta elszalasztani, és mindegyik lányt próbálta boldoggá tenni. Egyúttal sajnálkozik, hogy nem tudja viszonozni, mert a játék immár a végéhez ér. Végül közli, hogy a lányok mindannyian szeretik a játékost. A normál befejezéshez hasonlóan Monika dala szól a stáblista közben, a tíz CG itt mind színes és nem törlődnek ki, csak a futtatáshoz szükséges fájlok. A végén itt is köszönőlevél olvasható, de a játék alkotójától, Dan Salvatótól.
Mindhárom fajta befejezésben közös, hogy a játék csak akkor játszható újra, ha újratelepítik, vagy egyszerűbb megoldással kitörlik a firstrun fájlt.


== Szereplők ==
A cselekmény bizonyos részletei a szereplők ismertetéséből is kiderülhetnek, ezért az elolvasás itt sem ajánlott, ha valaki ismeretlenül akarja végigjátszani a játékot.


=== Főszereplő ===
Az egyetlen irányítható szereplő a játékban. Salvato szándékosan kevésbé dolgozta ki a karakterét, sőt nem is tekinti olyan értelemben vett karakternek, mint a többieket. Elsősorban azt a célt szolgálja, hogy a játékos rajta keresztül legyen tanúja és részese az eseményeknek. Ugyanakkor mégsem azonosítható teljesen a játékossal, tőle elkülöníthető entitás.
Ő lesz a klub első és egyetlen fiú tagja. Nevét a játékos adja az első indításkor (amennyiben általánosságban beszélnek róla, gyakran illetik az MC, azaz 'main character', illetve a protagonist, esetleg röviden protag megnevezéssel). Arcát nem ismerhetjük meg. A legtöbbet Sayori harmadik CG-jében láthatunk belőle, de ott is hátulról, leginkább az derül ki, hogy rövid, barna haja van. Néhány CG-ben a keze, karja is látható. Teljes kép az öltözetéről nincs, a iskolai egyenruhájának szürke az ujja, míg a fesztivál előtti napon civilben fekete hosszú ujjú felsőt visel. A magassága valahol Sayorié vagy Monikáé körül lehet. A Doki Doki Literature Club Plus! előhívható képei között található egy színtelen koncepciórajz arról, milyen lehetne tényleges karakterként.
Elsősorban az animék és a videójátékok érdeklik. Ezeknek a hobbiknak hódolva keveset jár társaságba, emiatt Sayori aggódni kezd érte.
A klubhoz való csatlakozása előtt két lányt már ismert a tagok közül: Sayorival szomszédok és gyerekkori jóbarátok, Monikával pedig előző tanévben egy osztályba jártak, bár ritkán beszéltek.
Az irodalmi klubhoz leginkább önös érdekből, a lányok társasága miatt csatlakozik, de később a lányok versei kiváltják az elismerését. A lányokkal való beszélgetés során kiderül róla, hogy empatikus és elfogadó tud lenni.
A játék előrehaladtával visszaszorul a szerepe: a második felvonásban egy idő után egyre kevésbé reagál az eseményekre, ritkábban fűz kommentárt, még a megdöbbentő fordulatok esetén is; a harmadik felvonásban pedig teljesen passzív marad, egyszer sem szólal meg, Monika gyakorlatilag „keresztülnéz” rajta. A negyedik felvonásban ismét aktívabb (és alapvetően szimpatikusabb)  lesz, bár a befejezésnél megint csak háttérbe szorul, amikor Sayori a játékost szólítja meg.
A Doki Doki Literature Club Plus! melléktörténeteiben nem szerepel, ugyanakkor Sayori időnként említést tesz egy bizonyos barátról, ami illik az ő személyére. A fiktív munkatársi levelezés során szóba került egy „ötödik entitás” megjelenése, aki eredetileg nem volt megírva. Egyes felvetések szerint ehhez köze lehet Monikának.


=== Monika ===
Az első és második felvonásban ő az irodalmi klub alapítója és elnöke. Korábban a vitaklub vezetője volt, de az ottani légkör nem tetszett neki, ezért elhatározta, hogy valami újba kezd.
Haja színe korallbarna, szeme smaragdzöld (utóbbit kifejezetten említi is a harmadik felvonásban). Haja hosszú, lófarokban hordja, széles fehér szalaggal összekötve, kivéve elöl a frufruját és oldalt két szabadon hagyott tincset. A második legmagasabb a négy lány között, és neki a második legnagyobb (testarányokat tekintve is) a mellmérete.
A többi lányhoz hasonlóan iskolai egyenruhát visel, amely a következő ruhadarabokból áll: szürke blézer, narancsos színű mellény, fehér blúz, a nyakánál piros szalaggal megkötve, sötétkék, térd feletti szoknya, harisnya,  fehér uwabaki papucs.
Monika több tekintetben is egyedi a többi lányhoz képest:

ő az egyetlen, akinek a haj- és szemszíne is valószerű.
a többi lány fehér térdharisnyát visel, ő fekete combharisnyát.
a többi lány uwabaki papucsának világoskék az orra, az övének rózsaszín (utóbbi a játék folyamán nem látható, csak azon kívüli ábrázolásokban).
ő az egyetlen szereplő, aki a játék során egyszer sem látható civil ruhában (ezt a hiányérzetét szóvá is teszi a harmadik felvonás egyik társalgási témájában).
a többi lány alakja profilból látható, míg őt legtöbbször szemből láthatja a játékos.
a többi lánynak i-re végződő, japán hangzású neve van, neki a-ra végződő és európai eredetű.
A főszereplő, aki az előző tanévben egy osztályba járt vele, népszerű, sportos, okos, csinos lánynak írja le (ebből kifolyólag úgy érzi, nincsenek egy súlycsoportban). A klub elnökeként határozott fellépésű, bár saját bevallása szerint ezt időnként csak kifelé mutatja, és úgy érzi, az emberekkel nem mindig tud megfelelően bánni. Tanul zongorázni is, valamint a harmadik felvonás egyik témájában elmondja, hogy vegetáriánus.
Kezdetben az események felett álló háttérszereplőnek tűnik, de idővel egyre inkább kulcsszereplővé válik. A történet kezdetétől tudatára ébredt, hogy ő egy játék szereplője (a letöltőoldalon az ő nevében írott játékismertető szövege is ezt tükrözi, bár első olvasatra nem gondolna erre a játékos). Ő az egyetlen lány, aki nem a főszereplőhöz, hanem a játékoshoz vonzódik. Ugyancsak Monika az egyetlen szereplő, aki a játék során végig emlékszik a korábbi eseményekre. Az első felvonásban még nem mutatja jelét az öntudatra ébredésének, leszámítva néhány kisebb alkalmat, amikor áttöri a negyedik falat, illetve a verseiben tesz bizonyos rejtett utalásokat. Ekkor még leginkább Sayori személyiségét manipulálta, ami az első felvonás befejezéséhez vezetett. A második felvonásban már nagyobb mértékben manipulálja a játékot a háttérben, ezzel előidézve a glitcheket és a meghökkentőbb eseményeket. A viselkedése is megváltozik: igyekszik negatív színben feltüntetni Yurit és Natsukit, ezzel próbálva rávenni a főszereplőt (és rajta keresztül a játékost), hogy inkább vele töltse az időt.  A második felvonás végén fedi fel a beavatkozását. A harmadik felvonásban magyarázatot ad a játékosnak az eseményekre. 
A negyedik felvonásban a törlés következtében nincs jelen a történetben, de valójában az öntudata megmaradt, és a végén meg is nyilvánul, leginkább a normál befejezés esetén.
Monika az egyetlen szereplő, akit a játékos – a lezárás során – hallhat beszélni és énekelni. A hangját Jillian Ashcraft énekesnő kölcsönözte.
A harmadik felvonásban a beszélgetés témái között megemlíti, hogy saját Twitter-fiókja van lilmonix3 néven. Ez a felhasználói fiók valóban létezik, Monika karakteréhez kapcsolódó tartalmakkal (2019. november 17-én a Twitter felfüggesztette, decemberben azonban sikerült elintézni a helyreállítását).
A Doki Doki Literature Club Plus! extra tartalmai alapján a neve a „Monitor Kernel Access” rövidítéséből származik.


=== Sayori ===
A főszereplő szomszédja és gyerekkori jóbarátja. Az első felvonásban kiderül, hogy ő volt az első érdeklődő, amikor Monika meghirdette az irodalmi klub alapítását, így ő kapta meg az alelnöki posztot. Nevét Dan Salvato két létező japán keresztnév, a Saori és a Sayuri összeolvasztásából alkotta meg.
Haja színe rózsaszínes, pontosabban korallpink, szeme égszínkék (ezzel Monika mellett ő a másik lány, akinek a szemszíne valószerű). Haja félhosszú, gyakran kócosan hordja, egy nagy piros masnival. Magasságában és mellméretében Natsuki és Monika között van. Öltözködése annyiban különbözik a többi lányétól, hogy a blézerét kigombolva hordja. Az első felvonásban a fesztivál előtti napon civilben látható, ekkor rózsaszín felsőt és kék rövidnadrágot visel. A fesztivál napján, amikor a főszereplő rátalál a szobájában, fehér, galléros és gombolós pizsamafelső és piros short volt rajta.
Látszólag vidám természetű, lelkes, bár sokszor szeleburdi lány, aki szeretne mindenkit boldoggá tenni maga körül. Később kiderül, hogy valójában depresszióval küzd, de inkább eltitkolta, hogy mások ne az ő segítségére fordítsák az energiáikat. Inkább azt szeretné, hogy ha ő nem lehet boldog, akkor mások lehessenek azok. Az első felvonás vége felé a depressziója súlyosbodik, ami valójában annak következménye, hogy Monika beleavatkozott a játék programozásába.
Irodalmi ízléséről az derül ki, hogy számára fontosak az érzelmek, ezért a vidám és szomorú verseket is szereti, legközelebb pedig a „keserédes” írások állnak hozzá.
A főszereplővel időnként piszkálják egymást, de csak barátilag. Valójában mindketten aggódnak egymásért. Sayori idővel azon kapja magát, hogy az érzelmei barátságból átcsaptak szerelembe.
A második felvonásban nem szerepel, az első próbálkozásra glitches szöveg jelenik meg a neve helyén, majd az újraindulásnál már egyáltalán nem is emlékeznek rá a többiek (ugyanakkor a játékos találkozhat bizonyos nyomokkal, amik Sayorira emlékeztetik). A negyedik felvonásban visszatér.
Amennyiben Monika eltűnik a játékból (a gyors befejezés esetén, valamint a negyedik felvonásban), az elnöki poszt Sayorira száll, és ezzel együtt ő is tudatára ébred, hogy egy játékban szerepel. A különböző befejezések esetén másképp reagál a helyzetre (gyors befejezésnél nem tud vele mit kezdeni, és pánikba esve mindent töröl; normál befejezésnél látja, hogy mit művelt Monika, ennek hatására önzővé válik és ő is akarja azt csinálni, amit korábban Monika; különleges befejezésnél hálás lesz a játékosnak, amiért mindegyiküket boldoggá akarta tenni).


=== Yuri ===
Az irodalmi klub tagja, a játék második felvonásában az alelnöke (hogy a negyedik felvonásban betölti-e ezt a posztot, nem derül ki). Neve létező japán női keresztnév (van egy hozzá hasonló uniszex keresztnév is, de az hosszú ú-val ejtendő).
Haja és szeme színe lila. Haja hosszú, derekánál is lejjebb ér, nagyrészt kiengedve hordja, két helyen lila hajcsattal felfogva. Ő a legmagasabb a klubtagok között, és ő rendelkezik a legnagyobb mellmérettel, saját testéhez viszonyítva is (Natsuki a veszekedésük során meggyanúsítja azzal, hogy a főszereplő kedvéért Yuri kitömte a melleit, de a többiek ezt nem hiszik). Amennyiben az első felvonásban a főszereplő neki segít a hétvégén, látható civil ruhában: világosszürke, kötött pulóverben és fekete hosszúnadrágban.
Okos, művelt lány. Alapvetően félénk, zárkózott természetű, emiatt gyakran hebegve beszél, de ha olyan témáról van szó, amiben otthonosan érzi magát, magabiztosan is meg tud szólalni. Zárkózottsága miatt nehezen barátkozik, szeret a könyvek világába menekülni. Attól tart, ha mások jobban megismernék, kigúnyolnák a furcsaságai miatt. Sokat olvas, kedveli a horrort, valamint a komplex fantáziavilágot felépítő, elgondolkodtató műveket. Ír verseket is, bár sokáig nem merte másoknak megmutatni. A választékos kifejezéseket preferálja. A Doki Doki Literature Club Plus! egyik melléktörténetéből kiderül, hogy balkezes.
Szereti a teát, teáskészletét tanári engedéllyel a klubszobában tárolja.
Szenvedélyes gyűjtője a késeknek. Az első felvonásban csak sejthető, a második felvonásban nyíltabban kiderül, hogy időnként vagdossa magát. A megszállottságát a második felvonásban Monika manipulációja felnagyítja, ennek következtében Yuri egyre inkább őrültnek tűnik, ami a második felvonás vége felé csúcsosodik ki. A harmadik felvonásban nem szerepel, majd a negyedikben visszatér, újra a manipuláció előtti személyiségével.
Monika a harmadik felvonásban a beszélgetés során Yurit a yandere karaktertípusba sorolja, bár ez megkérdőjelezhető: egyrészt Monika beavatkozása túlozta el bizonyos jellemvonásait, másrészt csak saját magában tesz kárt, másokban nem (egyes vélemények szerint a játékban az igazi yanderének Monika tekinthető).


=== Natsuki ===
Az irodalmi klub tagja. Neve Japánban uniszex keresztnévnek számít, bár lányoknak gyakrabban adják.
Haja és szeme színe rózsaszín (konkrétan a hajszíne pastel pink, míg a szemszíne rose pink). Haja félhosszú, helyenként vékony piros szalagokkal és piros hajcsattal összefogva hordja. Ő a legalacsonyabb a klubtagok között, és a lányok közül neki a legkisebb a mellmérete. Kis termete miatt a főszereplő az első találkozásuk alkalmával elsőévesnek gondolja (valójában nem sokkal fiatalabb a többieknél). Amennyiben az első felvonásban a főszereplő neki segít a hétvégén, látható civil ruhában: fehér pólót visel, rajta rózsaszín macskafejjel, valamint rózsaszín, fodros szoknyát. A póló széles nyakán át láthatók a fekete melltartójának a pántjai.
Lobbanékony természetű, időnként undokabbnak mutatja magát a valósnál, emiatt Monika a harmadik felvonás beszélgetése során a tsundere karaktertípusba sorolja. Tiltakozik az ellen, ha aranyosnak nevezik, bár valójában ő maga is szereti az aranyos dolgokat. Viselkedésével gyakran azt próbálja ellensúlyozni, hogy kis termete és a „cukisága”, valamint az érdeklődési köre (manga) miatt nem veszik őt elég komolyan. Néha verseket ír, egy véletlenül megtalált verse adta az ihletet Monikának a feladathoz. Az egyszerű, könnyen érthető, de velős mondanivalójú költészetet preferálja. Mangákat gyűjt, kedvence a Parfait Girls sorozat. Valószínűleg ennek hatására kapott kedvet a sütéshez, bár ő maga tagadja a kettő közötti összefüggést.
Sayorival és Yurival ellentétben Monika a harmadik felvonásban nem tér ki arra, hogy Natsuki személyiségébe belenyúlt-e. Ugyanakkor a második felvonásban bizonyos esetekben a rajta végzett manipuláció is észrevehető: például a Yurival való veszekedést másnapra teljesen elfelejti, illetve időnként Monika a szájába ad olyan mondatokat, amik nem az ő gondolatait tükrözik. Yurihoz és Sayorihoz hasonlóan a harmadik felvonásban nem szerepel, majd a negyedikben visszatér.
Natsuki az egyetlen szereplő, akinek valamit megtudunk a családjáról (feltéve, ha úgy alakul a történet): említés szintjén szóba kerül az apja, akitől érezhetően tart. Az első felvonásban még inkább csak egy szigorú szülőnek ismerhetjük meg, a második felvonásban viszont már úgy tűnik, kifejezetten durván és elnyomóan bánik a lányával (lehetséges, hogy itt Monika alakított Natsuki háttértörténetén). Az otthoni körülmények miatt Natsuki a klubot egyfajta menedéknek tekinti.
Több szempontból úgy tűnik, Natsuki némileg háttérbe szorított szereplő a többi lány mellett:

az egyetlen közülük, aki a játék egyik felvonásában sem tölt be tisztséget a klubban.
szintén ő az egyetlen, aki nem kerül olyan szituációba, hogy a főszereplővel, illetve az őt irányító játékossal szerelmet vallhassanak egymásnak.
ugyancsak egyedül neki nincs úgynevezett „végjelenete”: a második felvonás végén Monika élve és képernyőn kívül törli ki. A második felvonás során ott van ugyan a nyaktörős jelenete, de az egyrészt csak opcionálisan hívható elő, másrészt hamar kiderül, hogy csupán egy ijesztés volt a játékos felé (Monika manipulációja miatt, szándékosan vagy a script sérüléséből fakadóan).
az első felvonásban amikor Sayori megkérdezi a főszereplőt, kivel menne haza szívesebben, amennyiben a játékos az addigi versek alapján Sayorihoz került közelebb, a játék alapesetben Yurit kínálja fel másik lehetőségnek (Natsukit csak akkor, ha hozzá került közel a játékos)
a második felvonásban a második és harmadik verset hiába írja Natsukihoz a főszereplő, akkor is Yurival lesz utána jelenete
pozitív módon különbség, hogy ő az egyetlen a négy lány közül, aki sem magában, sem másban nem tesz kárt.
Utóbb maga az alkotó Dan Salvato is azt írta, sajnálja, hogy Natsuki számára nem sikerült több tartalmat írnia. Ezt némileg kompenzálják a Doki Doki Literature Club Plus! melléktörténetei, amiben az ő karaktere is jobban megismerhető. Ezekben a történetekben felbukkan két barátnője is, akik toxikusan kigúnyolják a mangák iránti érdeklődését, ezért utóbb megszakítja velük a kapcsolatot. A két lány nevét és külsejét a játékos/olvasó nem ismerheti meg (a párbeszédeknél Friend 1 és Friend 2 jelöléssel szerepelnek, és csak a sziluettjük látható).


== Doki Doki Literature Club Plus! ==
2021. június 30-án megjelent a játék felújított változata, a Doki Doki Literature Club Plus!. Ezt már fizetősen lehet letölteni, illetve megvásárolható konzolokra is. Az alapjátékban leginkább a képminőségen javítottak, maga a játékmenet változatlan maradt. Hogy a játék a konzolokon is működjön, a játékfájlok egy úgynevezett virtuális gép felületén érhetők el. A játékosok a különböző lejátszással számos új tartalmat érhetnek el: képeket, zenéket, továbbá 6+1 melléktörténetet. Utóbbiak a klub létrejöttét mesélik el (a játéktól eltérően harmadik személyű narrációval), valamint a négy lány jellemét és egymáshoz való viszonyát mutatják be elmélyültebben, bár hivatalosan egy alternatív idővonal részei, ahol Monika nem ébred öntudatára. Ezen kívül előhívható egy fiktív munkatársi levelezés is a játék univerzumának létrejöttéről.


== Jegyzetek ==


== Források ==
Doki Doki Literature Club! a Steamen
Doki Doki Literature Club - Egy játék, amit ki kell próbálni! PC Guru, 2017. október. 18. 22:11
Doki Doki Literature Club! – A bájos játék manga lányokkal, amely kicsinálja az idegeidet IGN Hungary, 2017. október 21. 13:10
Az Irodalom visszavág Game Channel, 2017. december 6.
Doki Doki Literature Club! (VN kritika) Édes-savanyú kritikák, 2017. november 30. 10:00
Szerelmetes irodalmi klub: Doki Doki Literature Club The Librarian Warrior 2018. november 24., az eredeti cikk Mondo Magazin 2018. áprilisi számában jelent meg Archiválva 2019. október 1-i dátummal a Wayback Machine-ben
Doki Doki Literature Club by Aedan Kultúr Káosz, 2018. november 25.

Az analitikus filozófia bizonyos, a 20. század elejétől kifejlesztett filozófiai alapvetések gyűjtőfogalma. Ezen alapvetések egy olyan irányzatot jelenítenek meg, mely elsősorban az ideális nyelvvel vagy a mindennapi nyelv analízisével foglalkozott.
Az analitikus filozófia a gondolkodás és a nyelvhasználat analízise, voltaképp a spekulatív filozófia bírálata. Az irányzat korai befolyással bíró képviselői közel álltak a logikai empirizmushoz. A metafizikai fogalmakkal szembeni kétely jellemezte őket. Legkésőbb a 20. század közepe óta használnak analitikus eszközöket egyre inkább a filozófia minden ágában. Főbb képviselői: Bertrand Russell (1872–1970), G. E. Moore (1873–1958), valamint a húszas-harmincas években működő Bécsi Kör filozófusai.
Ami az elméleti alapokat illeti, a kontinentális filozófiától ma már szinte lehetetlen elhatárolni. Ezen filozófiai rendszerek módszerei terén is vitatottak a határok.
Az Egyesült Államokban, az Egyesült Királyságban, Kanadában, Ausztráliában és Új-Zélandon az egyetemi filozófiaintézetek túlnyomó többsége analitikus beállítottságúként határozza meg magát.


== Fogalma ==
Az analitikus filozófia a 19. század utolsó évtizedeiben létrejött, mára az angolszász országokban az akadémikus filozófia legelfogadottabb, reprezentatív képviselőjének tartott filozófiai irányzat. Az analitikus filozófia elnevezés onnan származik, hogy képviselői kezdetben a filozófiai és természettudományos gondolkodás és nyelvhasználat elemzését (vagyis analízisét) állították tevékenységük központjába. Az irányzat a második világháború végétől különösen az Egyesült Államokban, Angliában és Skandináviában vált népszerűvé.
Tartalmilag, témája szerint az „analitikus filozófia” kifejezés több, bizonyos szempontból rokon és egymást kiegészítő filozófiai elmélet összefoglaló neve: a tudományos pozitivizmusé, a logikai empirizmusé, a logikai atomizmusé, a logicizmusé és a nyelvfilozófiáké. Általában elmondható, hogy az analitikus filozófia tárgya hagyományosan a nyelv és a gondolkodás, főként ebben (és módszereiben, tárgyalásmódjában, stílusában) különbözik a filozófia többi ágától és irányzatától: például az esztétika különféle irányzataitól, a dialektikus materializmustól, a fenomenológiától stb.
Módszerei, stílusa főként abban különböznek a többi filozófiai ágtól és irányzattól, hogy nagy fokú szigorúság, a nyelvi kétértelműségek kínos buzgalommal történő kerülése (és, különösen a korai időkben, az ilyeneket tartalmazó természetes nyelvek „lebecsülése” is), a részletekre való gondos odafigyelés és diszkusszió jellemzi. Ebben hasonlít arra a tudományágra, amelyből eredt és amelyet leginkább a tudományok eszményképének tart: a matematikára, különösen pedig a matematikai logikára.


== A nyelvanalízis módszere ==
Gottlob Frege munkássága az analitikus tradíció egyfajta programjává vált. Alapvető megközelítését az 1879-es Begriffsschrift (Fogalomírás) c. munkájában így foglalja össze:Ha a filozófia egyik feladata, hogy megtörje a szavak emberi szellem feletti hatalmát a fogalmi kapcsolatokról kialakított szóhasználatban gyakran szinte elkerülhetetlenül fellépő torzítások leleplezése révén, továbbá a gondolatoknak a pusztán a nyelvi kifejezőeszközök természetét megragadó részétől való megszabadítása révén, úgy Fogalomírásom ezen célokkal bővítve a filozófusok számára egy hasznos munkaeszközzé válhat.
Frege tehát művében a nyelvről mint munkaeszközről és a gondolatok közvetítő eszközéről beszél, melynek rendezetlenségét nagyrészt a mindennapi nyelv strukturálisan meghatározott homályosságához kapcsolja. Gottfried Wilhelm Leibniz egyik gondolatára építve dolgozott a kortársak által lehetetlennek tartott, minden zavartól és kétértelműségtől mentes ideális nyelv mamutvállalkozásán. Ebben a tudományos ismereteket – műveiben elsősorban a logika és az aritmetika ismereteit – precízen, pontosan kell megfogalmazni, továbbá úgy, hogy a beszélgetőpartnerek között félreértés ne fordulhasson elő. Ezt a hagyományt, mely Wittgenstein híres „Tractatus Logico-Philosophicus“ (1921) c. műve mellé állítható, az ideális nyelv filozófiájának nevezzük, mert a logika és a matematika eszközeivel próbál egy kétértelműségektől mentes, konzisztens formális nyelvet létrehozni, melyben a nemnyelvi valóságra való utalásnak is egyértelműen meghatározhatónak kell lennie. Bertrand Russell és Rudolf Carnap (1891–1970) is ezt a célt követték filozófiai koncepcióikkal.
A terv azonban megbukott, amikor lehetetlennek bizonyult egy olyan formális nyelv létrehozása, mely annyira átfogó és annyira széleskörű kifejezőeszköztárral rendelkezik, mint a beszélt hétköznapi nyelv. Idővel elvi kritikák is érték a tervet, mely arra utalt, hogy a logika egy túlságosan korlátozott eszköz ahhoz, hogy az emberi beszédet teljesen felölelje. G. E. Moore nyomdokain haladva először Ludwig Wittgenstein kései, 1953-as "Filozófiai vizsgálódások" c. művében és az oxfordi Gilbert Ryle vetették el a nyelv és a filozófia zavaraitól való megtisztítása céljából egy tisztán logikai formális nyelv létrehozatalának gondolatát. Ehelyett a mindennapi nyelv elemzését és kritikai leírását propagálták ígéretesebb filozófiai módszerként.
A két tradíciót az egyszerű, érthető beszéd és az ellenőrizhető kijelentésekkel kísért, részletes munka megbecsülése egyesíti. Az analitikus filozófia ilyen értelemben inkább módszertani alapállás mint probléma- vagy eszmespecifikus iskola, míg a nyelvanalízis mint egy "prima philosophia" az analitikus filozófiai irányzatok között értendő.


== Története ==


=== Kialakulása ===
Előfutárai és korai művelői, mint Gottlob Frege és Bertrand Russell, elsősorban matematikusok és logikatudósok voltak, és a matematika alapjainak vizsgálata során találkoztak azzal a kérdéskörrel, miképp viszonyul a nyelv és a logika a megismeréshez és az igazsághoz. Különösen Frege művei és Ludwig Wittgenstein fő műve, az 1921-es „Tractatus logico-philosophicus“ tartoznak az analitikus filozófia közvetlen alapítószövegei közé.
Másképp mondva, a „Mik a matematika alapjai?” általános kérdés felvetődése – mely a nemeuklideszi geometria felfedezése és a valós függvények vizsgálata során felbukkant ellentmondások miatt nagyon is fontossá vált a matematikusok számára ez időszakban – rengeteg olyan konkrétabb, partikulárisabb kérdést nyitott meg, melyek megválaszolása váratlan nehézségekbe ütközött.

Mit jelent, hogy egy matematikai objektum létezik vagy nem létezik?
Egyáltalán mit jelent, hogy egy elvont dolog (mint például egy ország, a "ló" fogalma, egy „hétfejű sárkány”, általában valami nem kézzelfogható dolog) létezik vagy nem létezik?
Mik a helyes és mik a helytelen érvelés és bizonyítás ismertetőjelei? (Ez nem is csak a matematika számára fontos kérdés!)
És így tovább.
Ezek a rejtélyek lényegében véve máig megoldatlanok (ld. még a matematikafilozófia c. linket).
Ezen problémák napvilágra bukkanása a nyelvnek a valóság leírásában, a gondolkodásban és megismerésben betöltött szerepére irányította a filozófia figyelmét. Az analitikus filozófusok egyik törekvése a valóságnak a nyelv és a logika szempontjából, a nyelv- és gondolkodásleírás (szemiotika, formális logika) eszközeivel való leírása (analízise) volt, azaz a nyelv és a logika filozófiai vizsgálata. Később pedig, minthogy a matematika akkoriban igen sikeres, befolyásos és divatos tudománynak számított, és sok filozófus a tudomány minta- és példaképét látta benne, a filozófia tudományát próbálták meg egzaktabbá tenni a nyelvleírás és a logika eszközeivel.


=== Korszakai ===
Nap­ja­inkig tartó fejlődése során az analitikus filozófia há­rom, egymással pár­huzamosan is létező alapvető változatban jelentkezett.
A logicista őskorszakot az 1800-as évek második fele és a huszadik század első néhány évtizede jelentette, említettük Frege, Russel és társaik nevét.
A szimbolikus analista korszak. Az első, az 1950-es évek első feléig domináló irányzat az optimizmus korának gyermeke: az analitikus filozófusok elsősorban Frege, Russel és a korai Wittgenstein nyomdokain haladva a szimbolikus logikára irányították a figyelmüket, a logikai elemzés filozófiai lehetőségeit hangsúlyozva. Ennek az alirányzatnak legismertebb képviselői az ún. Bécsi Kör tagjai, mint Wittgenstein, Carnap, vagy a matematikafilozófus Gödel.
A „naturális” analista irányzat Az első, optimista korszak végén napvilágra került ellentmondások (a naiv halmazelméleten és logikán belül felbukkant paradoxonok, Gödel nemteljességi tételei stb.) azonban megrengették a matematika tudományának épületét, megingatták vagy módosították az addigi eredményeket. Az analitikus filozófia második, az 1970-es évek első feléig uralkodó változatában a néhány korábbi tanítását visszavonó és a nyelv társadalmi szerepét hangsúlyozó kései Wittgenstein hatására az analitikus filozófusok mindinkább eltávolodnak a formalista módszertől, a hétköznapi nyelvhasználat különböző módjainak nyelvi elemzését és e nyelvhasználatban megtestesülő bonyolult fogalmi összefüggések feltárását tekintve a filozófia központi feladatának.
A „mentális” analista irányzat Az analitikus filozófia legújabb fejlődési stádiumában pedig a kortárs megismerés- és nyelvpszichológia hatására a nyelvhasználat analíziséről a nyelv által kifejezett, de a nyelvnél alapvetőbb realitásnak tekintett mentális világ elemzésére helyeződik hangsúly. Az újonnan megszülető tudatfilozófiai megközelítések révén az analitikus filozófia napjainkra tematikáját és módszertanát tekintve nyi­tott­abbá válik és közeledést mutat más filozófiai hagyományok felé.


== Újabb fejlemények ==
Egy, a bemutatott tendenciákat folytató fiatalabb generáció mellett az 1980-as évek óta léteznek filozófusok, akik bizonyos analitikus filozófusok beszédkoncepcióját és nyelvanalízissel kapcsolatos módszertani orientációját kritizálják. Az egyik gyakori vádpont a nyelv és a gondolkodás történelmi hátteréről és kulturális beágyazottságáról való megfeledkezés (lásd posztanalitikus filozófia, kontinentális filozófia).
Amennyiben az analitikus filozófiát egy, a kezdetektől egy sajátos irányzatra felépített tradícióként értelmezzük, úgy általános irányvételét kritikusan szemlélhetjük. Az egyes tartalmi kérdésektől eltekintve ezen irányzatra bizonyos tendenciák jellemzőek. Ezen tendenciák, tulajdonságok léte nem minden filozófus számára egyértelmű, mégis elsősorban újabban képezik kritikai elemzés alapját. Az is vita tárgya, hogy a kontinentális filozófiát le lehet-e határolni az analitikus filozófiától utóbbi tulajdonságai miatt, ill. hogy van-e ennek értelme.


=== Filozófiatörténeti háttér ===

– Jaakko Hintikka

Gilbert Harman egyszer azt írta irodája falára, hogy: "History of Philosophy: Just say no!" („Filozófiatörténet: Mondj rá egyszerűen nemet!“). Harman a valóságban azonban egy jóval kevésbé provokatív álláspontot képvisel. A felhívás ugyanakkor úgy is értelmezhető, hogy az analitikus filozófia néhány radikális képviselője a filozófiatörténettel való mindennemű foglalkozást feleslegesnek tartott és elutasított.
A korai analitikus filozófusok ilyen elutasításainak egyik oka az volt, hogy szerintük a beszédkritikai fordulattal régi fogalmak bizonyos tekintetben meghaladottá váltak, mivel olyan metafizikai spekulációkba bonyolódtak, melyek a filozófiai alapkérdések megvilágítása szempontjából hátrányosnak bizonyultak. Az utóbbi néhány évtizedben az analitikus filozófiában legkevésbé jártas filozófusok kötődnek még mindig ehhez a dogmához. Fennmaradt azonban egy gyakran megvalósuló munkamegosztás a rendszerszintű és kifejtő jellegű kutatási súlypontok között. Még ha a filozófiatörténetet nem is a rendszerszintű megközelítésre hátrányosként fogják fel, akkor is inkább meghagynák főleg vagy kizárólag a szakemberek számára. Ezenkívül sok analitikus filozófus a kultúra- és tudománytörténet témái helyett a természet- és társadalomtudományok aktuális elméleteivel és állításaival foglalkozik.
Ezzel szemben sok történeti szemléletű filozófus a filozófiatörténetnek a mindig jelenlévő szisztematikus filozófia számára meglévő különleges relevanciáját hangsúlyozza. Ezt a német, ill. az egész kontinentális filozófiai akadémiai hagyomány mindig is hangsúlyozta.
Richard Rorty például egy olyan filozófus, aki először analitikus filozófiát tanult és releváns témákban publikált, majd kb. 1967-től egyre inkább olyan tézisek és módszerek mellett kötelezte el magát, melyeket inkább kontinentális filozófusok képviselnek. Rorty, aki 1998-ban a Stanford komparatisztikai fakultására váltott, kései felszólalásaiban az akadémikus- és különösen az analitikus filozófia sok alapelvétől eltávolodott és a történelmi szövegekkel való komolyabb foglalkozásra buzdított: "Az anglo-amerikai filozófia minden narratívát megismételt, melyet elutasított elolvasni. Nekünk azonban szükségünk van minden segítségre, melyhez hozzájuthatunk, hogy kitörhessünk abból az időkapszulából, melybe fokozatosan bezárjuk magunkat."
A filozófiatörténeti kutatási súlypontok elvetése ugyanakkor az analitikus filozófia tradicionális, ill. jelenlegi iskoláihoz való hozzárendelésnek nem szükséges és nem elégséges kritériuma.


== Források ==


== További információk ==
Sulinet az anal. fil.-rál (tömör és áttekintő összefoglaló)
Stanford Encyclopedia of Philosophy
Kelemen János az analitikus és antianalitikus filozófia látszólagos (?) ellentétéről
Kelemen János: Nyelvfilozófiai tanulmányok. (kézirat, pdf)
Forrai Gábor írása: Milyen lesz az analitikus filozófia a 21. században?
Fabrice Pataut interjúja Michael Dummettel
Kínában is felfedezték?
Filozófia.lap.hu
Eszes-Tőzsér: Mi az analitikus filozófia?
Források:

Magyar Virtuális Enciklopédia
Wittgenstein, Ludwig: Filozófiai vizsgálódások (ford., utószó Neumer Katalin; 2. jav. kiad.), Atlantisz Könyvkiadó, Budapest, 1998 (Mesteriskola), ISBN 9637978941
Vekerdi László: Tudás és tudomány. Typotex, Bp., 1994.
Reuben Hersh: A matematika természete. Typotex, 2000.

A jógácsára (szó szerint "jóga gyakorlat"; "az, akinek a gyakorlata a jóga") a buddhista filozófia és pszichológia egy jelentős iskolája, amely a fenomenológiára és az ontológiára helyezi a hangsúlyt meditatív- és jógagyakorlatokon keresztül. A 4. század környéki indiai mahájána buddhizmussal azonosították, amelyhez hozzátartoztak a nem-mahájána dárstántika iskola (szautrántika) gyakorlói is.
A jogácsára irányzat magát a buddhista filozófiai értelemben a tan kerekének harmadik megforgatásaként definiálja az egyik első szútrájában (szandhiniromocsana). Az első megforgatás alatt a Buddha által kifejtett négy nemes igazságot és az abhidharma tanítást értik, míg a második alatt Nágárdzsuna ürességszemléletét. A jogácsára iskola véleménye azonban az volt, hogy ezek a tanítások nem elégségesek, így a helyes megértés és gyakorlás érdekében szükséges a tanok további kifejtése. Más vélemények szerint a dhrama kerekének újraforgatásai valójában a Buddha eredendő, esszenciális alaptanításának, a függő keletkezésnek egy-egy új szempontú megközelítései.
Az eredendő buddhai változat az élet pillanatról pillanatra való kibontakozásától egészen a kozmikus rend felépítésig nyújtott egyfajta magyarázatot a világ rendjére. A függő keletkezés buddhai magyarázataiban az alapvető tudatlanság (avidja) - a szubjektum és objektum vagy én és világ téves szétválasztása és megkülönböztetése - a lét téves szemléletének és a szenvedés alapja és így a függő keletkezés kiinduló pontja.
Nágárdzsuna mindezt azzal értelmezte újra, hogy a függő keletkezés minden tagját és az egész rendszert valójában csak az alapvető dualitást nélkülöző ürességtermészet megnyilvánulásának tekintette. A madhjamaka üresség természet szerint a függő keletkezésnek egyik tagja sem és ebből adódóan semmilyen jelenség sem értelmezhető önmagában, mivel semmi nem rendelkezik egy változatlan önléttel, azaz a jelenségek és dolgok csak kölcsönös függésben léteznek. Ha bármilyen jelenségnek lenne önléte, akkor arra nem gyakorolnának hatást az okság és változás törvényei, és ennek eredményeként lenne állandó. Végső soron ahhoz, hogy felismerjük a világ valódi természetét az összes mentális koncepciótól meg kell szabadulni – beleértve a függő keletkezést és ürességet is. Madhjamaka szempontból a függő keletkezés alapját képező tudatlanság (avidja) az alapvető ürességtermészet fel nem ismerése.
A jogácsára ezt az elképzelést úgy formálta át, hogy a függő keletkezést a nyolc tudat rendszerének tevékenységekként értelmezte. A jogácsára szerint az üresség két oldala az alany/tudat és a tárgy, ami egymás nélkül nem létezhet. Tehát az üresség ebben az esetben a két oldal egymástól való kölcsönös függése és megjelenése, aminek kiváltó közös oka, hogy tárháztudat (álaja-vidzsnyána) nem tiszta. A jogácsára filozófia értelemben a függő keletkezés alapját képező tudatlanságot (avidja) a tárháztudatban felhalmozódott időtlen karma csírák (bídzsa) képezik.


== Története ==
A jógácsára a madhjamaka mellett az indiai mahájána buddhizmus két fő filozófiai iskolája közé tartozik.


=== Eredete ===
Masaaki (2005) szerint:  "a legelső jógácsára szöveg, a Szandhinirmocsana-szútra szerint Buddha elindította a 'tan kerekét' (Dharmacsakra) háromszor."  Így ez a szútra a jógácsára legfőbb tana, amely bevezette a dharma kerekének háromszori megforgatása paradigmát, annak tanaival együtt. A jógácsára szövegeket általánosságban a harmadik forgatás részének tekintik, a kapcsolódó szútrákkal együtt. A jógácsára iskola orientációja nagyjából megegyezik a páli nikáják (gyűjtemények) gondolkodásával.


=== Aszanga és Vaszubandhu ===

A jógácsára két legfőbb alakja Aszanga és Vaszubandhu, brahmin féltestvérek voltak. Aszanga éveket töltött intenzív meditációval, amelyek során úgy tartják, hogy gyakran ellátogatott a Tusita mennyországba, hogy tanításokat kapjon Maitréja bodhiszattvától. Úgy tartják, hogy a mennyországokat el lehet érni meditáció révén. Ezekről írt Paramártha, 6. századi indiai buddhista szerzetes.
Aszanga írta meg a jógácsára tanok legfőbb szövegeit, úgy mint a Jógácsárabhúmi-sásztrát, a Mahájána-samgrahát, az Abhidharma-szamuccsaját és egyéb műveket, jóllehet vannak ellentmondások a kínai és a tibeti hagyományokban, hogy mely műveket tulajdonítják neki és melyeket Maitréjának.


=== A jógácsára Kelet-Ázsiában ===

Az indiai jógácsára szövegek először az 5. században érték el Kínát. Ezek között volt Gunabhadra négy füzetes fordítása, a Lankávatára-szútra, amely fontossá vált később a csan buddhizmus számára. A 6. században egy Paramártha nevű indiai szerzetes és fordító terjesztette Kínában a jógácsára tanításokat. A kelet-ázsiai jógácsára legfontosabb alapítójának mégis Hszüan-cangot tartják, aki 33 éves korában Indiába utazott, hogy azután bő tíz évig tanulmányozza a buddhista tanokat híres mesterek segítségével, és fontos szövegeket ültessen át kínai nyelvre. Hszüan-cang tanítója volt például a Nálanda Egyetem tanára, a 106 éves Sílabhadra. Hosszú útjáról 657 buddhista szöveggel tért haza Hszüan-cang, köztük a legfontosabb jógácsára szövegekkel, úgy mint a Jógácsárabhúmi-sásztra. A fordításokhoz ezután állami támogatást is kapott.
Ekkor állította össze a "Példázat a csak-tudat tökéletességéről" című művét (Cseng Veisi Lun). Hszüan-cang támogatta a Maitréja bódhiszattva felé mutatott meditációs gyakorlatokat is.


=== A jógácsára Tibetben ===

A jógácsára legelőször Sántaraksita majd Atísa révén került Tibetbe. A nyingmapa is használta a jógácsára szakkifejezéseit (bár nézeteit nem) a végtelen jelenségek jellemzésében (tibeti: རྣམ་གྲངས་མ་ཡིན་པའི་དོན་དམ་, wylie: rnam-grangs ma-yin-pa’i don-dam), amely Dzogcsen (tibeti: རྫོགས་ཆེན་, wylie: rdzogs chen) gyakorlatok végpontja.  Emiatt a jógácsára a tibeti buddhizmus szerves részét képezi.
Annak ellenére, hogy Congkapa (akinek a reformjait tekintik a későbbi gelug iskola kezdetének) karrierje elején támogatta a jógácsára nézeteit (főleg a nyolcfajta tudatosság létezését és működését illetően), a későbbi gelug nézet szerint a jógácsára különbözik a madhjamaka logikától a buddhista két igazság tanait illetően.


== Jegyzetek ==


== Források ==
Bayer, Achim (2012). Addenda and Corrigenda to The Theory of Karman in the Abhidharmasamuccaya, 2012
Kalupahana, David J. (1992). The Principles of Buddhist Psychology, Delhi, ri Satguru Publications
Keenan, John P. (1993). Yogācarā. 203–212. o., Yoshinori, Takeuchi; with Van Bragt, Jan; Heisig, James W.; O'Leary, Joseph S.; Swanson, Paul L.(1993). Buddhist Spirituality:  Indian, Southeast Asian, Tibetan, and Early Chinese. New York City: The Crossroad Publishing Company. ISBN 0-8245-1277-4
King, Richard (1998). Vijnaptimatrata and the Abhidharma context of early Yogacara, Asian Philosophy, 8. évfolyam, 1. szám, 5–18. o., http://ccbs.ntu.edu.tw/FULLTEXT/JR-ADM/richard.htm
Kochumuttom, Thomas A. (1999). A buddhist Doctrine of Experience, Delhi, Motilal Banarsidass
Norbu, Namkhai (2001), The Precious Vase:  Instructions on the Base of Santi Maha Sangha. Shang Shung Edizioni. 2. kiadás
Park, Sung-bae (1983). Buddhist Faith and Sudden Enlightenment, SUNY Press
Shantarakshita & Ju Mipham (2005). The Adornment of the Middle Way
A. Sponberg (1979). Dynamic Liberation in Yogacara Buddhism Archiválva 2014. február 3-i dátummal a Wayback Machine-ben, 2(1), 44–64. o.
Stcherbatsky, Theodore (1936).  Mathyanta-Vibhanga, "Discource on Discrimination between Middle ans Extremes"
Zim, Robert (1995). Basic ideas of Yogacara Buddhism. San Francisco State University. forrás: [4] Archiválva 2012. szeptember 11-i dátummal a Wayback Machine-ben (hozzáférés: October 18, 2007)


== További információk ==
"Early Yogaacaara and Its Relationship with the Madhyamaka School", Richard King, Philosophy East & West, vol. 44 no. 4, October 1994, pp. 659–683.
"The mind-only teaching of Ching-ying Hui-Yuan" (subtitle) "An early interpretation of Yogaacaara thought in China", Ming-Wood Liu, Philosophy East & West, vol. 35 no. 4, October 1985, pp. 351–375.
Yogacara Buddhism Research Association; articles, bibliographies, and links to other relevant sites
A jógácsára filozófiája; ford., bev., jegyz. Tenigl-Takács László; Damaru, Bp., 2009


== Kapcsolódó szócikkek ==
Madhjamaka
Középút (buddhizmus)

A The Politics of Ecstasy című album az amerikai Nevermore együttes második nagylemeze, amely 1996-ban jelent meg a Century Media kiadó gondozásában. A The Politics of Ecstasy a Nevermore mai napig legkomplexebb és legprogresszívebb albuma, ahol a thrash metal, a death metal, a power metal és a doom metal stílusjegyeit ötvözték, és a zenekar ezzel sikeresen alakította ki egyedi hangzását.
Az album címét az 1960-as években LSD-guruként hírhedtté vált Timothy Leary azonos című könyvétől kölcsönözték, amelynek első fejezete adta a lemez nyitódalának címét is (The Seven Tongues of God). A mesterséges intelligencia és az ember viszonyáról írt The Learning c. dal folytatását 2005-ben írták meg Sentient 6 címmel a This Godless Endeavor albumon.
A The Politics of Ecstasy megjelenése után Pat O'Brien gitáros kilépett a zenekarból, hogy a Cannibal Corpse-hoz csatlakozzon. Az új gitáros Tim Calvert lett a Forbiddenből, és a lemezbemutató turnét már vele bonyolította le a Nevermore.
2006. szeptember 11-én a Century Media remasterelt változatban újra megjelentette az albumot a  Next in Line című dalhoz forgatott videóklippel, és egy Judas Priest-feldolgozással kiegészítve.


== Az album dalai ==
Az összes dalszöveg szerzője Warrel Dane énekes, az összes szám szerzője a Nevermore.

The Seven Tongues of God – 5:59
This Sacrament – 5:10
Next in Line – 5:34
Passenger – 5:26
The Politics of Ecstasy – 7:57
Lost – 4:15
The Tiananmen Man – 5:25
Precognition (instrumentális) – 1:37
42147 – 4:59
The Learning – 9:43


=== 2006-os újrakiadás bónuszai ===
Bónusz dal
Love Bites (Judas Priest-feldolgozás) – 11:42
Bónusz video
Next in Line


== Közreműködők ==
Warrel Dane – ének
Jeff Loomis – gitár
Pat O’Brien – gitár
Jim Sheppard – basszusgitár
Van Williams – dobok


== Források ==
Nevermore: The Politics of Ecstasy az Encyclopaedia Metallum oldalán
Nevermore: The Politics of Ecstasy Archiválva 2011. december 28-i dátummal a Wayback Machine-ben a Century Media oldalán
Nevermore: The Politics of Ecstasy CD-booklet
Nevermore: The Politics of Ecstasy dalszövegek


== Külső hivatkozások ==
Nevermore hivatalos honlap Archiválva 2005. augusztus 15-i dátummal a Wayback Machine-ben
Nevermore a MySpace-en
Nevermore a Last.fm-en

A liberális konzervativizmus egy jobbközép ideológia, amely többféle formában létezik. Politológiailag azokat az ideológiákat jelöli ez a fogalom, amelyek a laissez-faire felfogás gazdasági alappilléreit, például a szabad piac és a saját tulajdon védelmét keverik a vallásosság fontosságával és a hagyományos erkölcs értékeinek megtartásával, mindezt egy alkotmányos és képviseleti kormányzás irányítása mellett. Ez az eszme főként a klasszikus liberalizmust és az arisztokratikus konzervativizmust állítja szembe egymással.


== Története ==


== Liberális konzervativizmus az országokban ==

Magyarország: Jólét és Szabadság Demokrata Közösség
Szlovákia: Most–Híd
Lengyelország: Polgári Platform, Egyetértés
Franciaország: Republikánus Párt („A Köztársaságiak”)


== Jegyzetek ==


== Fordítás ==
Ez a szócikk részben vagy egészben  a   Liberal conservatism című angol Wikipédia-szócikk fordításán alapul.  Az eredeti cikk szerkesztőit annak laptörténete sorolja fel. Ez a jelzés csupán a megfogalmazás eredetét és a szerzői jogokat jelzi, nem szolgál a cikkben szereplő információk forrásmegjelöléseként.